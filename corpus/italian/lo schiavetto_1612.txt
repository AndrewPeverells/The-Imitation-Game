Vi dico, messer Nottola, che l'andar giravoltando tutto il mondo, senza un guadagno alcuno, non fa per me, né per questi tanti poveri uomini, che avete con voi. E per dirvela a lettera di scatole: voi sapete, che la mia casa era di pegolotto e ch'io m'andava buscando la vita, e ch'ogni sera io m'andava riducendo a i cagnardi, dove con le sfoiose spillava, ora perdendo, ora guadagnando. Vedete, io non ho più monacchie, le tiranti sono in pezzi, il pietro l'ho sbasito, il fongo è tutto mangiato da i taruoli, la lima è negra e piena di gualdi, sì che a peggio non posso venire.
Or sù, che vuoi concludere, Rampino?
Che voglio concludere? Voglio dire che almeno, quando io non era con voi, tra la calca, e tra lo spillare, io mi buscava il mio occhio di civetta il giorno, e ora c'ho trovato voi (che dite mi volete far ricco) ho lasciato ogni utile e sono divenuto il più povero scroccone del mondo.
Mo, che 'l Rabbino ti scarpisca dal cofano la perpetua, e in ogni azione ti sia contrario santalto! Abbi pacienza, partiamo da questa città di Pesaro, e poi quanto ho promesso, a te e a tutti voi, manterrò di sicuro.
Promitto promittis sta per inzavagliare, da tutti i fanciulli ho udito dire quando, dalle scuole tornando, si disciplinano con le saccoccie piene di libri senza coperte. In nome di tutti costoro io dico, adunque, che non vogliono passar Pesaro. E di più, ecco, vi danno i fardelli, che tanto addosso gli avete fatto portare, ogni sera volendoli appresso di voi, come se fossero stati groppi di gemme. Eccoli qua, gettateli per terra, o così.
Fermatevi, la canaglia! Che modo di fare è questo?
Sì, di grazia, fate piano, che qualche gualdo non si rompa il guindo. Un manigoldo se' tu, che n'hai tutti trappolati, facendo ad ogn'uno lasciare il suo camino dicendo: «Vien meco, ch'io ti farò ricco!». L'uomo, non sapendo altro, s'è fidato ed è venuto e ancora molto teco più averebbe trascorso, ma il sentir dir: «Venite allegramente, ché come siamo a Roma mi voglio fermare», poi, a Roma giunti, dire: «Andiamo, ché vi prometto, come siamo a Viterbo, che colà riposarmi intendo», come siamo a Viterbo dire: «Andiamo, ché dadovero come siamo a Siena si rinfrancheremo del viaggio» e così menarne a Pesaro, voler ancora più oltre passare. Insomma, alcun di noi non la vuole intendere. Ed io, che so che la serpentina mi sta meglio ne i merli che a quest'altri, fecimi cura il canzonare.
Do', furfante vituperoso, che non so come il manico non t'abbia ogimai gettata al collo una margherita. Va' alle forche, tu e gli altri, ché più non vi voglio meco, come non mi volete ubbidire.
Carne da boia se' tu, traditore! Addosso, compagni, con le pugna!
Ohimè, ohimè! non più! perdono! Amici, fratelli, signori, perdono!
Che perdono? ma che suono di scudi?
Che scudi? Guardate per terra! Udite il suono di questi altri, che pur dal seno levandomi, in terra i' getto? che vi pare?
Ohimè, che vuol dir questo?
Raccoglieteli pur tutti. Tu raccogli quelli, tu quelli, tu quelli. Voi altri fate presto.
O quanti scudi! Voglia il Cielo, che non abbiamo fatto qualche errore.
Or sù vedete, furfanti, quanto avete me caricato di pugna, tanto ho voluto caricar voi altri d'oro. Ora andate alle forche, canaglia, ché bene solamente siete degni d'abitare i cagnardi, le bettole, e di morire su la paglia, cibo di piattole e di gualdi! Non meritavate di stare appresso un principe come io sono; ma giuro per la nobiltà del mio sangue, che da cinquecento re di Spagna discende, ch'io ve ne farò pentire. A me? a me? a me pugna, figli di puttane? cospettaccio, puttanaccia, rinego il diavolo, che me la pagherete!
O come passeggia sbattendo il capo e sbuffando! Figlioli, inginocchiamoci.
Che saprete dire?
Signore, dirò solo, a mio nome e a nome di tutti questi sbigottiti e impalliditi servi suoi, che non lo conoscendo errammo, ma che tante lagrime spargeremo, quante pugna abbiamo a vostra signorìa date.
O bella ricompensa, una lagrima per un pugno. Siete voi pentiti?
Dico per tutti di sì, mio signore.
Sì? Piangete tutti, e tutti forte! più forte! più ancora! Or sù, fermatevi! Avete voi caro di rallegrarmi?
Come, signore, altro non bramano questi sconsolati!
Sù, dunque, ridete tutti! ancòra! ancòra! sù, presto, insieme tutti rizzatevi! cantate e ballate! sù, presto.
Adesso signore.
Chi t'ha fatto quelle scarpette che ti stan sì ben che ti stan sì ben Gerometta che ti stan sì ben.
Chi t'ha fatto quelle scarpette
che ti stan sì ben
che ti stan sì ben
Gerometta che ti stan sì ben.
Fermatevi, non più! Vien qua, Rampino, voglio tutti or ora mutar di camisia. Taglia questo fardello.
Ecco appunto il cortello, co 'l quale vado a ciavatte. Ecco ch'io taglio.
Guarda che v'è dentro.
Oh che belle camisie! oh come sono sottili, oh che belle cose, oh come candide!
Portamele qua. To' tu! tu, ancor tu! vien qua tu! tu fatti innanzi! tu prendi questa! tu questa, tu questa, tu pure questa, questa e così ancor tu! Tu, benché picciolo, to' questa, ci farai duo fazzoletti ancòra! e così ancor tu di quest'altra.
O che caro signore.
Figlioli, io vi perdono, poiché noi altri principi dobbiamo più perdonare e donare, che vendicare e pelare. E benché ch'io sia guercio, e gobbo, sappiate che, quanto la Natura ne fa più brutti nel corpo, tanto più il Cielo ne fa belli nel cuore. Sì che vi perdono, e sappiate che questi fardelli, che voi stimavate nulla, sono pieni di tesoro; e che sia vero, guardatene uno e guardateli tutti. Mirate, che dite? il folgorar dell'oro e delle gemme non v'abbagliano? non vi par di mirare (disceso in terra) il sole?
O quant'oro, o quante gemme, o quanto splendore.
Nascondete, nascondete! Sù, sù, inviluppate e legate alla peggio. Or sapete voi perché v'ho detto di città in città fermarmi e giamai non mi son fermato? Perché sono tutte città di miei nemici e per passar sicuro, accioché i postiglioni né per le osterie, né per le poste mi potessero riconoscere, sono andato in questa maniera, né ancora voleva fermarmi qui in Pesaro, ma mi contento per amor vostro e di quattro pugna datemi.
Se non gli agrada il partire, mio signore, non parta, poi che noi tutti pendiamo dalle voglie sue, dal solo suo imporre con lo sguardo.
Or sù, per segno di pace ogn'uno venga a baciar questa mano, e m'inchini per suo principe.
Io sarò il primo, o generosissimo signore.
E io il secondo.
E io il terzo.
E io il quarto.
E io il quinto.
E io il sesto.
E io il settimo.
E io l'ottavo.
E io il nono.
E io il decimo.
Or poi, che avete onorato il vostro principe Nottola, battete a questa osteria, ché colà dentro dispenserò i gradi conforme il valore, e sapere, di voi altri, e della nostra generositade. Ma chi canta nell'osteria? Buon augurio.
Lucciola lucciola vien da me ti darò del pan del Re e del vin del bottiscino e del cascio marzolino.
Lucciola lucciola vien da me
ti darò del pan del Re
e del vin del bottiscino
e del cascio marzolino.
O buono! o buono! Rampino, batti.
O dall'osteria, olà, alcuno non risponde?
Oh, corpo di sanpuccio, e chi bussa così alla sbardellata? e che sì, che vi getto del ranno caldo su 'l capo? Oh vedete che bel briccone! A quest'otta sono fatte le mie limosine? Va' a lavorà, dappocaccio.
Che cosa ha detto, che non così tosto apparì alla finestra, che se ne sparì?
Ch'io vada in buon ora, ch'è fatta la elemosina.
Eh? Veramente tu hai l'aria, non sol che l'abito, da poverissimo uomo; lascia battere a me. O dall'osteria?
O sudicio, o forestico, o sbandeggiato, ascolta: e' ti darò d'una pentola su 'l capo se di qui non ti levi, ve'? O tornami a stuzzicare, manigoldo.
Ah, Rampino, ha pur tolto me per guidone! Di' pur il vero, all'aria ho più del guidone, che non hai tu del sicuro, non è così? di', sì, dillo dico! dillo, fa' presto.
Poi che vuol che così dica: signor sì.
Dammi la mano, tu l'hai indovinata. Or sù torna a battere! Ma eccola ch'esce su la strada.
O raviggioli freschi, vo' siete i be' buacci! Levatevimi d'andar ronzando intorno a cotesto albergo, ché albergare non vo' di cotesti sudici! se non, che per il corpo di mene i' vi darò de' frugoni, vedete? Che è cotesto, povera mee?
O povera voi, certo, questi è un principe incognito e voi non lo conoscete.
E se non è incognito non ci si torni! La disgrazia li ha cavato un occhio e la Natura hallo fatto gobbo perché vada incognito bene bene.
Vi dico ch'è prencipe, madonna.
Oh? A quell'otta stessi tu a manucare, che l'entrate vengono a questo principe. O che bamboccierìe, il mio bel bamboccio! Con coteste pattocchierìe mi voreste impastocchiare, ma non m'impastocchierete.
Piano, piano, madonna! Imparate a praticare co' prìncipi bizzarri.
Signor principe mio ascoltate: io non voglio che alcuna fiata, per bizarìa, vo' mi portaste via le lenzuola del letto e la coltrice. Per questo i' non voglio alla lunga bazzicar con voi.
Siete povera?
Sonla. Ma non voglio che voi più m'impoveriate.
Adagio. Avete padre?
Hollo.
Dove sta, come ha nome, che mestiere è 'l suo?
Sta a Pogibonci, ha nome Ceccobimbi, è mercante da fichi secchi.
Piano un poco, fermatevi. Avete madre? com'ha nome?
Holla, e ha nome la Ceccabimba. Ho una sirocchia, che pur si chiama Ceccabimba, una Ceccobimbetta, un'altra Ceccobimbotta. Ora ne volete più di cotesta Ceccobimbaria? O come ride cotesto principe de' Scrocchi, o come si getta via, o come strabuzza que'gli occhi di struzzolo!
Ohimè, questa Ceccobimbata m'ha fatto tanto ridere, ch'io mi sono pisciato addosso! Rampino?
Signore.
Donategli una catena d'oro di quelle grosse.
Adesso, signore.
I' voglio pur istare a vedere che cicciurlaia ha da essere cotesta.
Pigliate, madonna, quest'è la vostra ventura, riconoscetela e pelatela, fate come fanno i cortegiani con i prìncipi, che chi non sa adular non sa regnare. Così vidi scritto sovra il limitare d'uno che s'era fatto ricco la corte servendo.
Ma cappari con l'asceto, coteste non sono frascherìe, né pappolate, va' daddovero. Signor principe?
Ah, ah, si cala. Donagli venticinque piastre fiorentine.
Pigliate. Da' qua quel sacchetto di dinari d'argento.
Questo è ben altro che rumore di craice.
Pigliate.
Uh, quante piastre! o che siate vo' benedetto! gnene rendo grazie! Perdonatemi, vedete, signore, se non la conoscendo la strapazzai: fui iscema, lo confesso; un'altra volta non sarò così sboccataccia. Vuol ella degnarsi di venire con cotestoro a soiare in casa mia? Sì, sì, di grazia. Craldio, Cencio, Bista, Meo, Pippo, Tonio, Maso, Beco, Sandro, Cecco; Bita, Pippa, Ghita, Nena, Tea, Tina, Tancia, Cecca, Sandra, Cece, Beca, uscite, uscite.
Non chiamate, non chiamate! Voglio sì desinar con voi, ma pigliate. Questi, per ora, sono ducento scudi, parecchiatemi un poco di collazioncella. Pigliate questi quattrocento, parecchiate il desinare. Pigliate questi cinquecento, darete ordine per la cena. E s'inviti tutta questa città in questa osteria a corte bandita per tre giorni. Entriamo figlioli.
O care mane vi bascio e ribascio, anzi i' vi vorrei potere ingollare. Signore, per tutto iscendete e ascendete, ché di tutta casa mia siete signore.
O pigliate questo anellino. Di grazia, cantate una canzone alla fiorentinesca, poiché vi ho sentita poco fa in casa a cantare.
Di grazia, cotesta canzona appunto è storia vera, poscia ch'un bello spirito fiorentino per mene già la compose.
Cheti tutti, figlioli! Di' sù, e poi con questo appetito andiamo a mangiare.
Or m'udite signore, che per amor vostro i' la vuo' ancora cantare.
Sono i capegli della manza mia, morbidi com'un lino scotolato; e 'l suo viso pulito par che sia di rose spicciolato pieno un prato, il suo petto è di marmo una mascìa, dov'Amor s'acovachia e sta apiattato sue parole garbate mi sollucherano, gli occhi suoi mi succiellano e mi bucherano.
Sono i capegli della manza mia,
morbidi com'un lino scotolato;
e 'l suo viso pulito par che sia
di rose spicciolato pieno un prato,
il suo petto è di marmo una mascìa,
dov'Amor s'acovachia e sta apiattato
sue parole garbate mi sollucherano,
gli occhi suoi mi succiellano e mi bucherano.
Eh, eh, eh, eh, o bene, o bene, viva Succiola, cridi ciascuno.
Viva Succiola! Viva Succiola! Viva Succiola!
Come provo che 'l fuoco amoroso arde, e non consuma, poiché se consumasse, Fulgenzio, ch'è, omai stato tanto tempo materia a questo fuoco, sarebbe arso e incenerito. Ma che? O stolto, dovrai tu sempre in questo fuoco ardere senza procurar modo (se non di spegnerlo, ché questo non brami) almeno di temperare l'ardor suo, ch'è così grande? Pur sai che chiuso fuoco è più ardente; per farlo adunque meno cocente, aprigli il varco con le parole, fa' che essali omai fuori dal seno. Voglio farlo per certo, poiché Amore molto mi promette in questo giorno, e ben ch'io non parlasse giamai alla signora Prudenza di questo amore, se non con gesti, e saluti, voglio nondimeno oggi tanto avanzarmi, che le ne mostri maggior certezza. O dalla casa?
Che mi commanda vostra signorìa, mio signor? che vuole, che ha battuto a questa casa?
O Fulgenzio, o Fulgenzio, chiedi, che indugi? Molto ottiene chi presto chiede, non temere! Mia signora, avendo io da cento lingue, e cento, inteso che le piaghe amorose sono di così fatta natura, che alcuno sanar non le può, se non colui che fu cagion di quelle, a voi, sagittaria infallibile, se ne viene questo misero amante saettato, piagato da gli sguardi suoi, anzi da i suoi animati strali, per ottenere da quelli oportuna medicina.
Oh, oh? Questa è buona da intendere. Signore, se io con uno sguardo v'ho ferito, e or con uno sguardo vi risano; però vi lascio. Ma per l'avenire guardatevi da gli sguardi miei saettatori.
Deh, per grazia, se ha la beltà nel volto, Diana nel petto, Minerva nella lingua, abbia la gentilezza nel cuore ancora. Fermisi alquanto, e m'ascolti. Ohimè, sarà aspide a così care preghiere? Oda, in grazia: ella stima d'avermi sanato, e più profonda hammi fatta nel cuore la piaga.
Mi si conceda, adunque, ch'io vada a studiare alquanto, per renderla sana, ond'io micidiale non abbia da esser da tutti reputata.
Eh non parta, mia vita, se di levarmi la vita forse non è vogliosa! Sappia che due parolette sole sole, ben che morto, mi potrebbero fare alzar la fronte dal sepolcro.
Signore, ben ch'io sia poco pratica in amore, nondimeno il mondo non è così fanciullo, né io così semplice, che non intenda e conosca chiaramente l'amorosa passione, che nel tacer della lingua efficacemente per gli occhi ragiona. Con tutto ciò, avend'io assai ben appreso, con l'esempio di molti infelici donne, quanto sia cosa misera il sottoporsi all'amoroso imperio, ho fatto ferma resoluzione di non voler di modo alcuno ricevere nel seno mio le sue fiamme; assicurandolo però che, quando altrimente fosse, io mi terrei fortunata d'aver il signor Fulgenzio per amante, poiché, e per costumi e per virtù e per costanza, lo reputai sempre degno d'esser da qualunque donna riamato. Né, di grazia, mi vada ponendo in dubio s'io fo bene, o no, a fuggire questo amore, poiché la cosa anderebbe in infinito, e a me non è lecito di stare tanto affacciata alla finestra, né tampoco lo star con uomini in simili ragionamenti.
Certo, signora, ch'io armava la lingua di mille pungentissime ragioni per diffender la causa mia, e farle conoscere come sia disdicevole ad anima gentile lo sdegnare l'amoroso giogo. Ma perché ella assolutamente in questo mi impone silenzio, tacerò, dicendo solo che per l'avenire penerò contento, benedicendo le lagrime, i sospiri, che per lei io spargo; poiché, benché ora amando non venga ad essere amato, vivo sicuro, almeno, che questo non mi accade per merito d'altro più fortunato rivale, ma per solo compiacimento della mia bella Prudenza, la quale forse ancor pentita un giorno e desiderosa d'abbandonar le selvatichezze di Diana, per seguir le dolcezze di Venere, anteponendomi a tutti gli altri, mi potrà fare per sempre felice.
Ohimè, che vedo? e Prudenza mi ama? Voglio celarmi. Ohimè, ella mi ha scoperto! Io voglio minacciarla. E' ride? o misero, o me tradito.
Ah, mia signora, so ben perché ride! Ride perché vede che partir da lei io non so, ben che di partire più volte abbia fatto mostra; non è così?
È più che vero.
Ah traditrice!
Facciasi più avanti, caro il mio signore.
Sì, signora, eccomi.
Ella ha detto a me co 'l gesto, voglio farlo.
Vuole forse che più mi faccia avanti?
No, no, signore, ella sta bene dove è. M'ode pure, non è così?
Sì signora, e anche intendeva colà dov'io era, ben ch'io fosse un poco più lontanetto.
Eh? Ho veduto ch'ella era in collera, e questo perché certo ella non aveva inteso. Ma ora stia un poco più attento, poiché l'esser vicino lo concede.
Voglio pur vedere che saprà dire.
Che sarà questo, Amore? Ohimè, tutto diletto sono, tutto gioia.
Caro signor Fulgenzio, risponda a colei della cui tanto brama udir le voci: già prima d'ora non s'è discoperta di Prudenza amatore, non è così?
No, mia signora, poi ch'oggi solo, e in questo punto appunto, cortese commodità dal Cielo mi fu conceduta di richiederla dell'amor suo.
Pur sa ch'io risposi di non poterla amare.
È verissimo, negar no'l posso.
O me contento, errava, errava Amore.
Or si consoli, ché tanto ha potuto il merito suo, ch'io le giuro, per gli strali d'Amore, che solo vostra signorìa io amo.
Sì sì, mia vita, purtroppo il so.
Ohimè, che ascolto?
Sì, mio cuore, sì, mia anima, che Prudenza, con matura prudenza, elesse ella sola d'amare.
Ohimè, che dalla dolcezza mi liquefaccio.
O balordo, o cieco.
Signor Fulgenzio, perché più caro le sia l'amor mio, e la sua Prudenza, sappia che pur io sono amata.
Ben lo so. Ecco il tuo amatore.
Da altri che da me ell'è amata? Se non è Giove per novella Leda, se non è Pluto per più bella Proserpina, se non è Nettuno per più vezzosa Teti, egli è morto.
Giove non è, non è Pluto, non il Nettuno, poiché di questi così grandi amori meritevole non sono, ma un certo ganimeduccio spelatello, ch'io odio come odia ogni reo la morte. È appunto grande come vostra signorìa, ma non ha poi la grazia sua. Ha due occhi, come i vivaci occhi suoi, ma non sono poi così risplendenti e predatori come quelli, ch'io abbagliandomi vagheggio, fatta aquila amorosa. Ha una barbettina del color della sua, ma non è poi così beneaffettata, contesta e arricciata. Insomma, somiglia tutto il mio signore, eccetto che l'uno è tutto grazia e l'altro tutto disgrazia.
O buono, o buono.
Gentilissima signora, s'è vero che nulla ad umile intercessore si nieghi, supplicola, mia speme, a far sì che come costui con la solita arditezza sua le comparisce avanti, che da lei ancora sia discacciato con quelle parole, ch'ad un par suo più si convengono.
S'io lo farò, altro appunto questo cuore non bramava, e per ora poi che intendo che tale è la sua brama ancora, altro non desidero se non di vederlo. Oh perché non è alla presenza mia e vostra signorìa in un cantoncino? perché non lo veggh'io? o come bene lo vorrei trattare! Oda, in grazia, come dir m'agradirebbe.
Ben ascolto.
Per udirla già sono fatto l'attenzione istessa.
Così parlar seco vorrei. Gentil uomo selvatico, tanto per l'appunto è meritevole del nome d'amante, quanto di gentil uomo, poiché nell'uno ell'è materia solo da essere odiato da tutte le donne, nell'altro suggetto da esser lapidato da tutti i gentiluomini. Or non vede come quegli abiti tanto gli piangono intorno, quanto un'aera rusticità nel volto gli ride? Deponeteli in grazia e ad una tanta disgrazia s'aggiunghi la zappa e non più tra cavalieri per le piazze spaciando si veda, ma fra i campi con istormo di villani zappando si sudi.
Buono, per mia fé.
O come dice bene.
Soggiungerò poi: levatevi di qui furfantone affamato, ché ben so che fate l'amore solo con la mia dote, poi che con quella vi vorreste spoverire e disfamare.
Signora, ella non può dir meglio.
E di che sorte.
Or che dice, non l'ho al presente così consolata, come poco fa io l'aveva sconsolata? Avverta, che non voglio che me lo dica con un sì solo, ma con un gesto affettuosissimo e amoroso.
Così vuole? Eccolo.
Un altro maggiore.
Eccone uno maggiore.
E io pure l'immito.
Orsù, più non si parli. Le piace di farmi una grazia? Chini il capo.
Oh, così bramo. O misero, questo balordo non s'avede che con Orazio parlo e a lui mi godo di far fare il mattacino.
Vorrei di più, poiché or ora l'ho pensato, che fra due ore ella facesse da me ritorno.
Signora io verrò.
Alzi la mano e mostri se vede, stando in istrada, il numero dell'ore che con le dita dalla finestra le addito.
Ecco io l'inalzo.
Ecco signora due dita, che dico a due ore.
Per mia fé, vostra signorìa l'ha intesa. O caro amante, o accorto signore pigli, per vita sua, per far più dolce questa dipartenza amorosa, questo amoroso bacio, ch'io le getto.
Oh com'è dolce.
Oh come l'ho caro, io lo ripongo nell'errario del mio cuore.
Pigli quest'altro.
L'aspetto.
Precipiti or mai da quella bella mano.
Eccolo.
O caro bacio.
In vero, questo passa bene, ogni bacio, che da bella bocca baciatrice e baciata baciatore fosse. Pigli ancor lei, mia vita, questo, quanto umile, tanto amoroso e alato.
Il mio non il suo.
O caro bacio, ti bacio.
Questo in vero è bene un segnalato favore. Pigli quest'altro ancora.
Questo, questo.
Questo lo ripongo nel seno.
O baci fortunati.
O balordone.
Cuor mio li fo riverenza.
Io lo stesso.
Io pure.
Addio mio signore.
Addio mia speme.
Addio, addio.
O Fulgenzio, o Fulgenzio, che allegrezza è questa tua, che fortuna, quale stella benigna al tuo natale si dimostrò tanto lucente? Prudenza è la tua. Pàrtiti, fuggi, vola, e poi ritorna, correndo, volando, alle gioie, a i contenti, poiché tanti te ne dispensa oggi benignissimo Amore; ché in vero chi è talpa al suo bene, non si dee poi dolere s'alcuna volta divien Argo al suo male. Amor, tu movi il piede, tu meco sempre alle gioie assisti.
Vattene pure, tanto Argo senz'occhi, quanto talpa priva di luce. Fuggi, vola, che ben da te fugge ancora ogni gioia, ogni contento, ch'è a te vicino. Or credi sagacissima amante, prudentissima Prudenza, che imprudentissimo giovinaccio così bene ha burlato. Ben so che Orazio solo è quegli, ch'è prudentemente da Prudenza amato; ad Orazio è serbato ogni gusto, ogni piacere, che benigno Amore, nel regno suo, dispensi a fortunato amante. Ohimè che quasi, dalla dolcezza, pare ch'io stesso in me medesmo capir non possa! Tu parti omai, tu consumate le due ore ritorna. E per ubidir poscia a colei, alla quale dolce sarebbe l'ubidir gl'istessi dei, l'ali t'impenna a gli omeri, a i piedi. Oh che solazzo è stato il mio, dolce in ramemorare sì, ma via più dolce a cari amici in palesare.
Deh, di grazia, non mi date, messer Alberto, noia, non mi fate logorare il tempo col cicalar con voi, oh? Vo' non vedete quanti zanaioli ho meco carichi di polli, di vitella, d'agnelli, d'arista, di salciccia, di tordi, di fegatelli, di migliacci, di peducci, di bassotti, di colombacci, di starne, di fagiani, di lepri, di caprioli, di gelatina, di raviggioli, di marciolini, di gobbi, di seleni d'ulive, di pignoli, di mandorle pelate e di finocchio forte? non vedete qui gli aitti carichi di grechi, di verdee e del vin di Chianti? non vedete quegli altri pure carichi di pentole, pentolini, schidoni, capi fuochi, gratelle, padelle e caldaie? Di grazia, non mi date più mattana, ché meno un tantolino posso istare più con voi. Egli è otta di manucare, più cinguettar non posso, iscusatemi.
E perché io vi ho veduta in questo giorno con tanto insolito apparecchio, mosso mi sono a farvi richiesta di che far vogliate di cotanta roba. Vedete, non vi è la maggior cortesia che con vecchi esser cortese, costume già da gli antichi molto osservato.
Or sù, zanaioli, entratevene in quell'albergo, che testè sarò da voi.
O che siate per mille volte ben bene detta Succiola cortese. Or ditemi: e che tanto apparecchio è questo? per chi lo fate?
Per chi? O càzzica, la fortuna a cotesta otta m'è venuta in casa, e tutta cotesta robba me ne ha servito il pizzicagnolo, che serve la corte qui del duca.
O Fortuna forfantissima, tanto è ch'io ti cerco, e tu sempre da me fuggi! Ma che fortuna è questa? come l'alloggi tu in casa?
O vo' siete (e perdonatemi) il bel scimunito! Credete forse che la fortuna mi sia venuta a cotest'otta in casa? Voglio dire che avendo in casa un prencipe di gran laude, con molta corte, con molt'oro, ho trovata la fortuna, che dorme in casa mia.
O che avaraccio, adesso gli ho dato una stoccata.
T'aveva pur troppo inteso, che ben so che sia Fortuna insieme e la volubiltà sua, tratta da quella ruota, ch'ella nella mano porta. Ma s'io la biasimai, s'io mi infinsi di non conoscerla, dissi solo per dimostrarti che giamai così cortese non la conversai, né così dispensatrice d'oro, poiché sempre verso me de' suoi tesori fu discortese e avara.
Eh? Voi dovereste pur amarla, poiché s'ella è avara, è vostra prossimana.
Or ne lasciamo questo; poiché 'l praticar troppo spesso con medesime persone, e il parlare troppo a lungo di medesime materie par che finalmente affastidisca.
Oh? Cotesta corda sapevo io bene che non faceva per il vostro ceterino! Bisogna che io dica il vero, se ve n'andasse bene il fegato, i' non so andar dietro a quelle moine, come vanno cotesti moieri, ch'oggi dì imbrogliano il mondo, e s'io lo sapessi fare, crediatemi pure che a cotest'otta il mio varrebbe più di quattro giuli gigliati.
Succiola certo, certo, che tu fa' bene a non essere imbrattata di cotesta pece; poiché è meglio con le cose vere offendere, che piacere lusingando. E certo che quelli che giornalmente lusingano sono uomini di pochissima fede, poiché amando non l'amico, ma più tosto la fortuna e la ricchezza dell'amico, spesse volte ad ultima rovina lo conducono; ed io per me quando fossi da necessità sospinto, vorrei più tosto abbattermi ne' corvi, che ne gli adulatori.
Signor Alberto, s'ho detto per offenderla, mi venga la rabbia, mi poss'io sfondolare! Or per non la tenere a bada, sappia che dell'apparecchio, da quest'otta sino all'oscurare, ch'i' debbo far di vivere, ho avuto alla mano mille e cento scudi d'oro. Alla sfuggiasca intoppare in cotesta ventura, non è istato assai? non posso dire che di quadragesima io goda il Berlingaccio?
Certo che tu hai la luna in quintadecima.
E si favella di istare non a settimane, ma a mesi in casa mia. Or guatisi un poco che sguazzare ha da esser cotesto mio!
Do', che sento? O perché non poss'io vestirmi da sguattaro e stare in quella osteria a mangiare per nulla e avanzare tutti questi pasti, non solo io, ma la mia famigliola ancora, poiché non potrebbe tanto poco portare a casa, che in una volta sola non si portasse la provisione di tutta una grossa settimana.
Signor Alberto, vo' fate un gran cicalamento con esso voi. Volete voi alcuna cosa? Commandate, fate presto, poiché or ora io debbo andare dal calzolaio, dal fornaio, dal mugnaio, dal pecoraio, dal fornacciaio, dall'erbolaio, per iscarpe, per pane, per farina, per ricotta, per bicchieri e per erbaggi.
Di grazia, ancora non vi partite. Sappiate che, da me ragionando, io stava in forse di chiedervi un favore.
Oh? ch'indugiate? Comandatemi, ché vi sono ubrigata.
Chieder vi voleva di quell'ossa di capponi, di pavoni, di vitella, allesse, arrosto, scorci di pasticci, e così altre cosette da nulla; poiché sei cani levrieri mi sono stati mandati a donare e per lo viaggio hanno patito molto e sono secchi, secchi, secchi; ma sopra il tutto, non gli spolpate troppo, acciò che ci sia qualche cosetta intorno da piluccare.
O che avarone, di sicuro vuol cotestui manucarli! Sono cani da giugnere? Oh come gli vo' bene! Dell'ossa tante darognene, che le sacca gl'empieronne.
O cortese Succiola vi ringrazio. E io mangierò la carne, e che forse non sarà buona? Dell'ossa de' polli, poi, farò de' flautini e de' quagliaruoli, e sottomano caveronne dinari. In somma, ogni poco remo spigne la barca, ogni poco aiuta e molti pochi fanno uno assai.
Fa un gran cinguettamento cotesto gocciolone da sé.
Oh s'io potessi con questo mezo farmi una buona pignatta di grasso, come buono sarebbe, per tutto questo anno; e che grasso e che elesirvite!
Voglio stuccicarlo a cicalare.
O signor Alberto, non la sminucciolate po' tanto da voi, sapete? E che domine pensate vo' di fare?
Io l'ho pensata ed è bellissima. Da me sono andato pensando d'esser grato a quella cortesia che far mi volete e voglio prestarvi perciò tutte le pentole, caldare, tegghie, piatti grandi e piatti piccioli, che di bisogno vi faranno nel cocinar a questo prencipe. Che ne dite, non è bene ad esser grato al benefizio ricevuto?
E di che sorte! Accetto il tutto. Che ben d'una marra i' meriterei nella collottola, quanto coteste cose i' rifiutassi! Renderognene poi com'è partito il signore e 'l tutto polito come specchi, vedete, perché nella politezza non voglio ballate, e quante vi sono serve fiorentine si disfiorentinino pure, che appo di me non vagliano un fico, un lupino.
O questo no, né mia figliola, né le fanti di casa così non l'intenderebbono. Mandate pure il tutto di pasto in pasto, e così sporco e unto, ché non importa.
Così sudicio? Oh non mi state a dar mattana, ché cotesto non farò io giamai.
Fermatevi, ché non sapete il tutto. Giuramento hanno le donne di casa di non mai dar da lavare i loro piatti ad alcuno, poi che stimano, queste sciocche, che altri non fosse bastante di renderli lavando sì belli, come elle stesse fanno. Così voglio; in somma, non dite altro.
Vo' m'andate tanto sermonando nel capo, che per non vi parer perfidiosa e astiosa, i' mi contento.
Vi darò di più i candellieri. E pur quelli potrete di volta in volta mandarli, e ben che vi fosse il sego di quattro dita alto, non importa; i candellieri non sono fatti per questo? Eh, madonna Succiola, bisogna far servizio alle genti e non aver l'avarizia ficcata nell'ossa.
Or poi, ch'io la veggo tanto amorevole, non voglio tacervi quello che in casa cotesto principe mi disse. Sappia che vuole un palazzo ad affitto; or che ho pensato?
Dillo, di grazia.
Che vostra signorìa gli dia il suo, che ve lo potrebbe tutto fornire e donarvi poi l'addobbamento e tutte le massarizie.
Datemi la mano.
Eccovi la mano.
Io mi contento, ho poca famiglia, retorerommi in ogni piccolo cantoncino e così accomoderò questo signore. Oh che ventura inaspettata, oh che bel porre in avanzo! Dov'è? Battete, battete, battete! Chiamatelo, in grazia, madonna Succiola mia cara.
O che cotennone!
Adesso io picchio, perché fa istare chiuse tutte le porte, vedete, per lo sospetto. O di casa ? o da l'osteria? I' son Succiola. Mi vedete voi, signore?
Madonna Succiola? Affé che avete mandata una bellissima robba.
Fo riverenza a vostra signoria, signor maggior domo. Sono istata, vedete, per tutto, per aver del buono.
Ah Succiola, chi è colui al quale hai fatto così profonda inchinata?
E non mi state a stranare! Chi è cotesto, eh? È 'l maggior domo, il più caro, che abbia il signore.
Or sì che bisogna ch'io rida.
O vedi, che testè gli è tocco la fregola del ridere! Che domine, non vi chetate?
Ch'io mi cheti eh? Bisogna veder se si può, eh, eh, eh.
Domine, acchetisi cotesto arrovellato.
O madonna Succiola, e di che ride quel vecchio fratello di Caronte? Ride forse perché vede in panni vili persona nobile? Lascia un poco ch'io li parli. O grimo, che canzonamento era quello che vostr'odene faceva con la taschiera?
Non posso più, eh, eh, eh, ohimè, mi piscio addosso.
Che tanto ridere? O Succiola, è un guasco costui, sì o no? Perché mi vien voglia di darli un pugno ne i merli, vedi!
Gettate via questa lingua, signor maggior domo, perch'io non l'intendo punto, punto. E che forse m'uccellate voi ?
Dico s'è gentiluomo.
Così tutti, e 'l principale di cotesti terrazzani pesaresi.
Sì? O lascia fare a me. Signore, ben che toccar dovrebbe al gentiluomo della città sempre ad essere il primo nell'usar termini cortesi verso il gentiluomo forestiero, nondimeno, il primo voglio essere io, e con ragione, perché veramente il vedermi in questi panni non ben corrisponde all'udir ch'io sia gentiluomo.
Certo che all'abito io non l'aveva per tale. Ah? Succiola, non posso tenermi dalle risa! Scoppio, scoppio.
Possiate voi scoppiare da dovero! O che spiritato.
Ma in che linguaggio mi parlò prima vo' signorìa?
In piccardo.
Stia pur nel suo paese, perché mentre favellerà in questo linguaggio non sarà intesa al sicuro in queste parti.
Mio signore, ho molte lingue, ond'ha che s'io sono in Francia, parlo in lingua francesca, se in Ispagna in ispagnola, e in Isvevia in tedesca. In somma se in Argo mi trovo sono argolico, se in Candia candito; se in Barberia punico sono; se in Pisaro pisaureo sembro; e se in Piccardia tutto piccardo mi si vede.
In fine quel parlare piccardo è 'l più goloso di tutti.
Ma che vorrebbe, vostra signorìa, forse qualche grazia dal nostro prencipe?
Succiola, sai tu che grazia vorrei da questo suo prencipe? che comandasse a questo suo maggiordomo che quando parla meco tanto non mi s'avicinasse, poich'io temo che tutto m'impidocchi.
Sù sù, chiedete! Non vi consigliate tanto con Succiola. Succiola ?
Signore.
Non vuol già cosa alcuna, eh?
Maisì. Ditegnelo. O vo' siete il bello scotennato, non si sta così a mano spenzolate. Vo' mi fate infantastichire se dir ve la debbo. Vedete, ancor vi pensa! O cotestui è 'l bel buaccio, non vo' dir briccone. Lo vo' dir io. Signore, e' vi vorebbe dare per albergo il suo palazzo.
Eh? Ch'io scherzava seco illustrissimo e stracciosissimo, dico e straillustrissimo, mio signore.
Or sù, vedo ben io che quel gentiluomo sta in dubbio della mia nobiltà, e vi è più di quella dell'illustrissimo ed eccellentissimo mio prencipe. Dite, se siete uomo d'onore non m'avete voi per un guidone? Ditelo, che non m'addiro, ditelo, che l'ho per favore.
Ma non voglio giamai per bugie andare a casa del diavolo. È pur troppo il vero, e ogni losco, mirandovi, tale vi stimerebbe.
Ancora de gli altri sono di questo parere, ma aspettate.
Che dite vo' voi, non siete ora un uccellaccio?
Olà, olà! a chi dich'io? canaglia, canaglia, venitemi a slacciare or ora le calce! presto, presto, ché mi si è mosso il corpo!
Son qui, son qui, signore.
Vedete, signore, questo, che in casa parla, è il principe tanto glorioso.
Furfante, adesso se' venuto, eh?
Vostra signorìa s'è cacato addosso, non è così, signore?
Non lo senti? Piglia qua, ché ti dono questi calzoni.
In somma signore, egli è il più liberale uomo del mondo.
E che bei doni profumati.
Da' qua quegli altri bragoni.
Eccoli signore.
E pure in questi cacai l'altro giorno ancora! To', non li voglio.
Signor maggiordomo, dicami, in grazia, come s'addimanda questo prencipe? il prencipe cacone?
Che cacone? Il suo nome non si può dire; bastivi ch'è detto Nottola. Oh, vedete che i paggi vengono, verrà anch'egli del sicuro.
Oh che servitù, oh che paggi, oh che ridicolose cose, atte a far ridere Eraclito e a far dire ad Arpocrate: «Furfantoni andate alla galea».
Ponete colà quella seggiola. State voi duo, uno di qua, uno di là, con quelle due ventaiole in mano. Cavatevi que' capelli e tutti siate riverenti, ché ben sapete che il signore di voi m'ha dichiarato il maggiore.
Grillo?
Mio signore, che commanda vostra signorìa?
Si onorano fra di loro, questa canaglia, ch'è uno spasso.
Vuole il signore venire al fresco?
Sì signore, e io lo vado or ora a tôrre. E voi, galant'uomo, che domandate? Qui non ci stanno scrocchi, vedete?
Sì, perché da voi soli volete occupare il luogo. O che furbetto.
Che modo di parlare è questo, con gentiluomini?
Fermati Grillo.
Uh? una guanciata? Férmati, stàccati.
Furbo, pugna nel ventre? morsiconi nelle mani?
Furbaccio.
Sta' fermo, cheti.
Fermati, serpentello.
Alberto, avertite, ché cotesta è una razza di nobiltà molto fantastica, vedete? Vi daranno delle busse e ve le terrete.
Tu se' un fanciullo, e questo basta.
Te ne darò un'altra frotta! Va', impara a conoscere figli di cavalieri.
Che domine avete vo' nel gozzo? Mi fate venir voglia a me ancora di sgozzarvi, con un sorgozzo. Siete ben zotico daddovero.
Cheti, cheti. Ecco il signore.
Mo che foggia d'uomo è questa? Io sono confuso.
Maggiordomo, olà?
Mio prencipe.
Chi è stato quello che ha fatto rumore?
Grillo.
Grillo? Vien qua. Tu, paggio, lèvelo un po' a cavallo.
O questo è 'l pazzo umore.
Paggio, tu pure gli disciogli le stringhe delle calze.
Ecco signore.
Signore, domando all'eccellenza vostra perdono, o, se almeno perdonar non mi vuole, non comporti che mi si levino le calze, poi ch'io ho un poco di rogna su le natiche.
Furfante, né per questo perdonar ti voglio. Dislacciatelo pure. Oh? Ora che hai le calze su le calcagna, alzolo a cavallo.
Uh, uh, uh.
Eh? Perdonategliela, signore.
E chi è costui che commanda a prìncipi? Bastonatelo.
Mio signore, son servo suo anch'io, in grazia, non tanto male.
In cervello, corpo di santanulla, allerta, signor Alberto, che vi so dire che testè vi siete accozzato bene.
Incomincio aver paura di questa bestia, io.
Or sù, perché vedo che pure a Succiola dispiace ch'io faccia staffilar Grillo, gli perdono.
O che non possiate vo' meno morto fracidire, i' vi ringrazio, e la mano vi bascio.
Datemi da sedere.
Fatevi in là, bricconi, ch'io vo' esser quella. Fatti in là tu, pecorone, se non, con un sputo tutto ti schicchero.
O Succiola galante.
O con che gravità siede.
Madonna Succiola, e che diavolo di puzzore è questo ch'è per questa contrada? Pigliate qua questo borsellino. Andate a comperar venti secchi d'acqua di cedro e venti altri d'acqua rosa, e due volte al giorno, con iscope di mortella fiorita e di gelsomini di Spagna, fate che tutta questa contrada sia spazzata.
O che sento! Al sicuro debbe aver quella gobba non d'oro, ma di diamanti e di carbonchi.
Maggiordomo, queste non sono ventaiole da pari nostri. Che si ponghino or ora quattro su le poste, con cento milla scudi per uno, perché voglio che si trovi la Fenice, quel bell'uccellino, che tanto si nomina, e, ritrovato, far di modo ch'io abbia le sue ale e con quelle mi si faccia vento. Anzi, i manichi di queste ventaiole voglio che siano di duo pezzi di grosissimo rubino, che ben molti honne nel mio tesoro.
Or che dite? Adesso è 'l tempo di levarsi la zacchera alla veste? Oh sennuccio mio caro, o principuccio mio bello.
Sta ferma pazzarella, tieni a te le mani! Se te l'ho da dire, mi paiono scherzi e novelle queste sue.
Che canta favole? che studio vogliato? Anch'io lo credeva.
Eccellentissimo signore, tanto spiando andai, che il palazzo ritrovai alla fine.
Sì?
E cotesto messere n'è il padrone. Fatevi innanzi. Uh?
Che omaccio tondo, ci vogliono e' pungoli! o che sguaiato.
È vero, signore, io ho il palazzo.
Piano, non vi accostate tanto, fatevi indietro duo gran passi.
Ecco, signore, uno e dua, a quest'altro passo a rivedersi in piazza.
Saido, saido, Alberto.
Mastro di casa?
Signore?
Cercategli un poco addosso.
Ecco, lo fo, signore. State fermo, messere.
E perché questo a me, signore?
Piano, piano, non v'alterate! Abbiamo nemicizia e vogliamo a chi parla con noi sia guardato addosso.
Non ha ferro micidiale alcuno, signore.
Messere, io non tratterò con voi di prezzo, ma con doni e favori. Accostatevi, ché vi diamo l'auttorità.
Eccomi avanti, ch'io m'avvicini più?
Sì, più ancora. Ancora, ancora. Ora inginocchiatevi qui da me.
Io voglio vederne il fine. Eccomi inginocchiato.
Chinate il collo.
Succiola ?
Olà?
Che questo non fosse il boia. Eccolo chino.
Vi getto al collo questa catena di cinquecento scudi d'oro.
Or che dite, non siete ora un baccellone? Bisogna ch'i' ve lo dica, son libera vedete.
Signore, d'ogni considerazione cattiva, che tante state sono, che di vostra signorìa ho fatto, le ne chiedo umilissimo perdono.
Orsù, che vediamo il palazzo. E pregate il Cielo che ne piaccia, perché lo potressimo volere in dono.
Il Cielo no'l voglia! Ohimè, questa catena mi tira giù il collo. Ma caro signore, perché andare così in abiti vili? Perdoni, se tanto si ricerca.
Eh? Volete troppo. Vi darò delle pugnalate, io!
Mi perdoni, signore, se troppo ho osato.
Le sue grandi nemicizie non comportano che s'intendino cotai fatti. Non vedete com'è in collera?
Signor Alberto, l'avete errata cotesta fiata. Che domine vi far andar cercando se per via di lardo o di cascio va il topo alla trappola?
Or via, fatemi vedere il palazzo, ché m'è passata la collera.
Sì signore è qui. Or ora gli lo fo vedere.
E tanto, signor padre, ella sta a tornarsene a casa? Sa pure ch'io sono tanto paurosa che niente più!
Poveruccia! Come vede un uomo, ella debbe aver paura che subito le cada addosso, non è così?
Sì, per certo, ma che fa con questi scrocchi? Entriamo in casa, ch'è vergogna. Uh? Che gentaglia!
Cheta, cheta figliola.
Che credete (dico a voi) ch'oggi sia il dì de' morti?
Cheta dico, in buon punto, quegli è un prencipe grandissimo.
O poveri prìncipi, a che passo sono condotti, passo di compassione invero.
Meser Alberto?
Vengo signore, adesso, adesso. Questi è principe, e hollo tolto a star in casa nostra.
In casa nostra? Signor padre, signor padre, si vuol far rider dietro, eh? che umore è questo suo?
Scrocconacci, andate alla mal'ora, m'intendete? con chi parlo?
Taci, taci, taci, ohimè tu vuoi che m'amazzi al sicuro.
O poveretta voi! Scrocchi a i prìncipi, eh? O cicaloncella de' cianciarolucci.
Eh? Di grazia, tendete a i fatti vostri, chiacchiarone sboccato.
Giovinetta, vi scusiamo. Ma, affé da principe sconosciuto, che, se non foste così bella, vorrei che vi ricordaste di me.
Do' s'io mi cavo!
Che fai? Chiudi quella bocca, o miserissima te.
Uh? Scimunitaccia.
Alberto, chi è questa giovinaccia, anzi questa Marfisa bizarra?
È mia figlia, signore, e serva sua.
Vostra figlia? Oh! Mi accosterò.
Via, moviti, vallo ad incontrare, va' a farle inchino.
O questo non farò io giamai, levimisi più tosto la vita.
Lasciate fare a me, ché tocca sempre al cavaliere a riverir la dama. Signora, vi fo riverenza e di più vi bacio.
Signor padre, e che dite? e che umore è questo? Affé, affé, che mi farete sdegnare da dovero.
È umor di principe, cara figliola; che vuoi tu farci ?
Vi dico che andate a fare i fatti vostri. E tu in particolare, o gobbaccio poltrone.
Signor Alberto, io sono di razza di francese, e ho il costume nell'ossa di baciar le femmine. Or pigliate questa catenuccia di diamanti, con questo gioiello di settanta libre, gettateglielo al collo.
Oh come traluce, caro signor padre, com'è bello, o come allegra sono!
Signore, con le ginocchia quasi a terra le chiedo perdono d'ogni atto, d'ogni parola, che offeso l'avesse.
Sia perdonato. Maggiordomo, andate per tutto il nostro tesoro, e di quei primi argenti, ch'io vi mostrai, se ne faccia dono a questa signora.
Succiola, e voi, tutti venite meco.
Andatevene, ch'oggi mai per cotesta liberalità i' son fatta balorda e gli occhi io straluno.
Signor Alberto, quanto ora far vogliamo è poco rispetto quello che pur far vorremo. E perché sappiate il tutto: le nemicizie, ch'io ho con Francia e con Ispagna, mi fanno andare così, godendomi di visitare i luoghi de' nemici, per saper poi che esercito, che alteglierìa dovrò movere contro queste città per isfondamentarle. Voglio però mutarmi d'abiti; ditemi, sonovi Ebrei in questa città di Pesaro?
Molti ve ne sono, signore.
Sì? Or fate che venghino cinquanta o sessanta Ebrei, con nobilissimi e superbissimi panni per me e per la mia famiglia: in somma robba da spendere per ora due centinara di migliaia di doble.
Signor padre, che sento?
Signore, ecco qua il tesoro, in mille fardelli vilissimi sepolto, ed ecco l'argenteria, che nel primo fardello che si sciolse noi trovammo.
Mettete colà a' piedi suoi tutto quello argento, o così. Signora Prudenza, tutto quello argento, che raccogliendo da terra potrete portare in casa, tutto è vostro, tutto io vi dono.
Figlia, ingégnati di tôrlo tutto. Fatti larga d'avanti.
O come pesa, o quante belle cose! Ohimè, che non posso più tenere.
Dite, signora, non vi duole in questa occasione di non aver cento braccia, per non lasciare quel rimanente d'argentaria in terra?
Certo sì, signore.
Oh come averei caro, ch'ella fosse un Gige, un Briareo.
Orsù, voi Alberto, in vece sua, pigliate il rimanente, ch'io ve lo dono.
Corpo di sanpuccio, o cotesto è bene un caso da rescitare in iscena, per fare istuppire la brigata.
Taccia pure, signore, chi più al mondo ebbe di generoso il nome, poi che pareggiare non si può la nobiltà del vostro sangue, né la liberalità della vostra mano.
Bene bene, alfine, voi nasceste per esser solo di me lodatore e io per esser solo di voi guiderdonatore. Seguitatemi, paggi, caminate voi altri! Signori, datemi la mano in mano, ch'io come se ballassi un passo e mezo movo il passo.
Ecco la mano, e con la mano la fede d'esserle umilissima e fida serva.
O come questo atto di umiliazione piace a noi altri prìncipi!
Avete la grazia nostra, entriamo.
O me felice.
Or che dire? Vi si potrà oggi più parlare? In somma Fortuna e' dormi. Sù, bricconcelli, entrate tutti meco.
Eccoci, eccoci, entrate.
Entrate pur, che vi seguitiamo, io che Cicala sono per assordarvi, e questo ch'è Grillo, per trovare il buco della cucina.
O come bene disse il saggio, quando in queste voci proruppe, cioè, che solo l'amante è quegli che meglio sa misurare i giorni e l'ore d'ogni altro vivente. E io lo provo, poiché non credo che tempo alcuno sia passato, ch'io co' miei sospiri prima non le abbia dato il moto; né ora, che prima non le abbia dato il colpo con il cuore. O felicissimo Orazio, servo fatto d'Amore, di quell'alato dio che sforza il tutto, che vince gli uomini e gli dei. Ben del tuo gran valore, o picciolo nume, segno manifesto ne danno le antiche carte e narrano come alle care fiamme delle tue facelle si rendessero ubbidienti Giove, Marte, Apollo, Mercurio, e la tua bellissima madre. E che altro vogliono dinotare l'ali tue, se non che in ogni parte tu voli, tu saetti, e tu mostri l'estranio valore delle pargolette sì, ma grandi, forze tue? Dolce fuoco, e possente, poiché nel profondo e salso mare e nelle dolci e limpide acque, le marine deitadi provano il caldo loro, o quanta allegrezza e dolcezza porgono i pesci all'acque amorosamente guizzando, quanta gioia i vaghi e dipinti augelletti, quando tra le verdi frondi, di ramo in ramo volando, riempiono l'aere d'amorosi accenti. Ecco in un olmo giocar baciandosi innamorate le semplici colombe e le caste tortorelle. Chi dir puote i cotanti beni, i cotanti vivaci effetti, che da te derivano? Chi vinto avrebbe il Toro, il Drago, Anteo, Cacco, i Centauri, Gerione, il leon Nemeo, l'Arpìe, l'erimanto Cinghiale, Acheloo, Diomede, Bussiti e altri mostri, se tu, trionfante dio, non avessi delle bellezze d'Alchemena acceso Giove, dal cui dolce congiungimento nacque il famoso e invitto Ercole, de' mostri domatore e vincitore. In somma, in questo gran mare per trovare il lido, concludi che quanto ha la terra, il mare, e quanto nel grembo porta di bello il cielo, opra è del bellissimo Amore. Non consumar più il tempo, o Orazio, in lodare questo arciero infallibile, benché altra cagione tu ne abbia. Serba, serba il profluvio delle grazie all'ora quando goduto avrai della tua bella Prudenza, della quale ben sai che è espressa voglia, consumate le due ore, a lei ritorni. Eccoti apunto soletto, come soletto esser debbe amante, ecco spopulate le contrade, l'ora essendo, che ogn'uomo co'l cibo nudrimento a sé medesmo porga. Vedi che vuole, che agevole le sarà il dirtelo, l'importelo, poiché tale ordine di parlarti dato non l'avrebbe se di non poterti parlare ella avesse saputo. O dalla casa?
Chi è là? chi batte?
Orazio suo, mia signora, il suo servo.
O mio caro Orazio, o esempio di fedeltà inaudita! Sia per mille volte il ben venuto colui, per lo quale cara m'è quest'aria e questo cielo.
O mia cara Prudenza, o vero seggio della beltade e d'amore! Pur ella sia per infinite volte la ben trovata, come per infinite volte per lei in istato di somma felicità Orazio si trova.
Taccia pur colui, che scrisse che la fede, il sonno e il vento cose fallaci erano, poi che la fede, che in Orazio è sempre stabile, fa chiaro conoscere che la fede in vero amatore fonda le radici, come robusta quercia in altissimo monte.
Taccia pur per sempre colui che disse che soavissima e gioconda cosa era il guardare la donna bella, ma il toccarla pericolosissima, poiché Prudenza nel mirarla porge contento a gli occhi, ma provasi poi tutto il contento che nel regno d'Amore gustar si puote, se nel seno la stringi; come sper'io di fare in breve, se dalla sua pietà non mi verrà un tanto bene vietato.
Sarà di sicuro, e sarà in breve; poiché assai più caro mi fia che 'l mio Orazio mi cinga al seno delle sue braccia amoroso monile, che se quello cinto mi fosse dalle più lucide e preziose gemme dell'Oriente.
Ohimè, che veggio? Voglio qui in disparte farmi osservatore d'ogni parola, d'ogni atto.
Certo mio bene, che debbo io fare, che m'impone, onde Prudenza rimanga ubbidita, servita, e quello sciocco di Fulgenzio burlato?
O traditrice, o traditore.
L'ordine è questo; e credami pure, che tale già io non istimava ch'esser dovesse.
Perché non tale?
Perché dall'avere mio padre a caso ricettato un principe in casa, ho preso anch'io partito novo, di quanto intenderà.
Di' pur, ché sordo non sarò per isturbarti.
Impose questo principe che per vestir sé medesmo, e tutta la sua famiglia, si ritrovassero molti Ebrei, che carichi di belle vestimenta qui a casa venissero. Ora intendo che, per goder d'amore, ella non si sdegni di fingere uno di questi Ebrei; così ella se ne verrà in casa, e, mentre mio padre e questo principe e altri intenti saranno al vestirsi, e noi prontissimi allo spogliarsi (per dir così), in qualche parte sicura godremmo de' nostri amori, i quali tanto più saranno dolci e grati, quanto più erano disperati.
Certo, che sola questa invenzione mi poteva far degno di ricevere così cari doni, poiché più è custodita questa sua entrata, che da Cerbero custodita non è la porta d'Averno; o vero le poma d'oro dall'esperido Dragone. Pur sa che più volte holla al padre suo fatta chiedere per mia signora e consorte, ma egli avendo più risguardo alla molta mia povertà, che alla molta nobiltà mia, sempre hammi fatto intendere che per falliti non è sua figlia.
Né sarà di sicuro.
Or sia ricco d'inganni Orazio tanto, quanto è povero di beni di fortuna e abbondantissimo di nobiltade. Ingannisi pur questo Mida, e quel ganimeduccio di Fulgenzio, cui credendo meco di parlare (goffo), non s'avedeva ch'amendue solazzar faceva, non a lui, ma a lei essendo tutti indirizzati i concetti del mio cuore, dell'anima mia.
Ben goffo da vero io fui, nol nego.
E forse che non istringeva que' baci al seno? e forse che i baci non ribaciava? Ma il pazzo stringeva il vento e l'aria baciava; poiché solo al cielo della sua bella bocca rapidamente con i baci colà volava la innamorata e baciatrice anima mia.
O fidati poi di donne.
Mia vita, perché dar tempo al tempo non si dee, quando a fine trar si vuole cosa di grande affare, da lei partendomi, m'anderò a porre nell'abito ch'ella cotanto brama.
Parta, mio cuore, poiché 'l tempo ha per costume di non ritornare giamai, se una sol volta da noi fugge. Addio mio corpo, addio mio spirito, addio mio cuore, addio mia ala, addio.
Pur, mio bene, baciandole quelle belle labra, che servono a me per duo rubini animati, per que' duo oli che sono il fondamento della vita mia, le dico partendo addio, ma però addio d'un breve addio.
Ah Prudenza imprudente, or t'avedrai, se così facile ti sarà il beffar il misero Fulgenzio! Tu, tu sarai la schernita, tu l'ingannata! E che stimi forse che non saprò io tanto ingannatore ingannare, quanto tu ingannatrice ingannasti? O fortuna, ben dir poss'io che se' come il mare, ch'ora in calma prometti gioie, or turbato ministri noie. Anzi, che per questa instabilità tua dir possiamo ch'a noi intervenga come al marinaro nel mare del vento, perché sì come ora l'ha secondo e ora del tutto contrario, così ancor tu a' pensieri umani or se' seconda, or tutta aversa. Però sì come quegli spiega la vela ove spira il buon vento, quello ricevendo or a pioggia, or ad orza e superando ogni duro incontro in porto si ricovra, così parimente, quando l'uomo ha la fortuna amica, pigliare la dee, e la vela concederle de i desiri suoi; ma se contraria spira, debbe raccôrre il lino, e con tal forza all'empito suo opporsi, e al suo furore, che quantunque ella lo combatta sempre, egli contro di lei si mostri fermo e costante, e cerchi mal suo grado andare al porto al quale ha già drizzato il suo pensiero. Animo, ardire e core, che colà molta lode s'acquista dove l'arditezza è molta! Io, io quegli sarò che, da ebreo vestito, quello rapirò che conceder volevi ad Orazio! Io già lo precorro, io già primo la soglia, già nelle braccia ti stringo, già di nemica ti fo amante! Duolmi d'usar questo termine, e vorrei certo sì chiederti al padre, ma so che se tu se' stata negata in consorte ad Orazio, per esser povero, ch'a me conceduta meno saresti, pur gentiluomo poverissimo anch'io essendo. Or sù.
Vincasi pur per forza, o per inganno / ché le vittorie gloriose fanno.
O Rondone, Rondone, si suol dire che 'l rondone è uccello inestancabile, sempre per l'aria agitandosi; ma tu hai il nome di Rondone e il volo da poltrone, e stracco se', per così poco viaggio? Da Fano a Pesaro v'è pur molto poco.
Tu vuoi la burla, pare a me. Ti dico che ho nome Rondone, ma non Rozzone, o cavalaccio da soma! Tu vuoi ch'io porti questo cofanetto de gl'imbonimenti su le spalle, e mi pesa; e quel camminar dietro alla marina per quella arena, oltre ch'io sono zoppo, m'ha segate le gambe. E poi non ho altro che questa camisioletta rossa su la carne, e il vento mi s'è ficcato così nelle coste, che ti so dire che per ismaltirlo ci vorranno molti sospiri selvatichi.
Pur io sono vestito da schiavo, come te, ben che un poco più nobilmente, e tanto il vento non m'ha traffitto.
Oh ? Sta' cheto, ch'io voglio questa sera toccar tanti dinari, che voglio che i fazzoletti, tirati e annodati, facciano parer l'aere ingombrato di neve, quando al verno ella cade dal cielo a lenzuola stracciate.
O che Rondone astuto! E come vuoi fare?
Io voglio avere un poco di polvere in un cartoccino e voglio dire (con i nostri giuramenti soliti) che quella bevuta fa tirar coreggie; e soggiongendo dirò: «Signori, voglio che l'esperienza parli!». Ciò detto, io la berrò. Ora, perch'io sono pregno di quel vento preso dietro alla marina, e che le coreggie nel (voi mi intendete) mi fanno come i fagioli nella pentola quando bollono, non così tosto, ch'io l'averò bevuta, comincieranno a voler uscire. Io allora darò loro licenza e, con riverenza, a tempo a tempo, e ad una ad una, e ora a dua a dua, e anche a tre a tre, darò a credere d'avere una mano di moschettieri nel culo.
Affé, già sento che la polvere del moschetto puzza.
Eh? Tu t'inganni! Voleva ben io scaricare, ma la canna non ha preso fuoco, è stato solo il polverino. Ma odi, di grazia: allora, dico, che gli ascoltanti sentiranno l'effetto e che testimonianza piena n'avranno da duo sensi principali, naso e orecchie, allora, dico, alcuno non sarà che crepando dalle risa non annodi il fazzoletto per comperarne.
O caro Rondone, se tu con le tue molte facezie non mi apportassi qualche gusto, io sarei ormai per tanto disperarmi divenuto la disperazione istessa.
Or non sai qual mezo senza di me è bastante a trar la disperazione da i cuori disperati? Tre braccia di fune attaccato ad un trave, legatoselo al collo e tirar tanto, che la disperazione, non potendo di sopra, di sotto se n'esca. E sai come io ti posso servire? Guarda questo staffile di canapo, è la vera triacca per ogni goloso; e io per amor tuo il boia con ogni maggior delicatezza ti prometto di fare.
In vero, ch'altro che di carnefice tu non hai aspetto.
Saper bisogna ancora che far torto non posso al mio parentado, nel quale discende per trentasei gradi questo ordine di boia, e per dirtela, mio padre era boia, e boia sono stati tutti i miei signori fratelli maggiori.
Per vita mia, che s'io ti credesi tale, che in oltre il caricarti di villanìe, vorrei con questa freccia passarti da un canto all'altro.
Dico che parlo su'l saldo, e aggiungo che più volte, per non mi domenticare l'ufficio, m'è saltato chiribizzo d'appiccarti! Oh polastrotto da essere empiuto, si vede bene che tu le tò su, come l'uomo te l'appresenta! Io burlo, io burlo, so che tu l'avevi creduto, eh?
Piano, piano, parla con la lingua, e non mi toccar il volto con la mano.
Uh? Salvaticotto senza pelo, e che, avete paura?
Non ho paura, ma non istà bene.
Lasciamo questo, poiché vuoi così; non tocchiamo, ma parliamo. Dimmi un poco, e quando ti vuoi risolvere di dormir meco? Sono tanto pauroso, ch'ogni topo mi sgomenta.
O che sempliciotto! Ditemi, in grazia, e' vi pare, o 'l mio furfantone, ch'io debba dormir con voi?
Ma caro signor gentiluomo senza giuppone, vi dirò: s'io parlo in questa guisa, lo fo solo perché, quando arriviamo tardi a gli alloggiamenti e che perciò sono piene le letta, o che uno per lo meno vòto si ritrova, subito dite: Rondone alla paglia! Vi arricordo che anch'io sono di carne tenerella, vedete.
Rondone, me n'avvedo, questo è uno andare in infinito. Qui v'è una osteria, e dal di fuori mostra d'essere nel di dentro molto capace; qui senz'altro si averà un buon letto per uno, stattene allegro.
Oh? Adesso discorete bene, mentre ne' riposi così mi chiamate, come nelle fatiche. O dall'osteria! olà, o dall'osteria, dico!
Oh? che domine sarà cotesto sguaiato? Poss'io morire dalle formiche manucata, s'in quest'otta i' non fo dir di mene! Oh? che gente è cotesta?
O questa è una bella massarotta! Mi piace, da quello ch'io sono.
Saiviastrella col sale, cotesto è un bel colombaccio, non so se vada cercando la fava. Ohimène, come tutta mi ringalluzzo.
Uh uh? La cavalaccia ha veduta la biada, non è così, monna Ghita dalle poppe sudice?
Do', zoppo spiritato, che ti sia fritto il fegato! Che ha' tu detto? di', sù, scarpello da intagliare i piè di' bue.
Meglio era dire, da intagliare i piè di vacca, che con i vostri mi davi occasione di farmi eterno.
O bel contrasto.
Sa' tu, che se non chiudi quella boccaccia fetida che ci cacherò dentro?
Do', visaccio da venire a capo, che sì che sì, che ti do il taglio con le pugna?
Or sù, non più, dich'io!
Eh? Lasciate pur che m'uccelli. Vedete, egli l'ha errata a cotesta fiata. I' son da Firenze e ho la lingua arrotata di fresco, dica pure, i' so cicalare quanto lui.
E io holla pure or ora arrotata e datole di più il filo con la pietra da olio.
Or sù chetati, arrovelato! chetati, sudicio! chetati, baccelone! chetati, popon frasido! chetati, manico di pinco!
Oh? Vedi, adesso non ti risponderò, perché non t'ho intesa.
E madonna, non parlate seco, ch'è così burlevole, ma attendete a me.
S'è treschevole fiasi per sé, che, per monna Sandra, se mi fa infantastichire e infreneticare, si sarano raccozzati in mal punto. E credami che averà trovato sonaglio per la sua gatta.
O che scommunicati proverbi.
Iscomunicato se' tu briccone, nato di becco.
O ruffiana poltrona, una pianellata, eh?
Che poltrona? To' cotest'altra.
Ferma, ferma Rondone! Poni giù quella pianella.
Lasciatelo pur fare, cotesto bue selvatico. Che non mi stia a stranare, perché del sicuro cotestui la perderae.
Madonna, se voi lo conosceste, non v'adirereste seco, poi ch'egli è pazzo sperticato.
È verissimo. E pazzo pure è un mio fratello. Or ditemi, non darebbe a voi l'animo di cavargli il pazzo dal capo ?
Affé, ch'io t'ho per un pazzo vizioso e bene.
Tu se' indovina, o furbetta, e che dite, non vi comincia a piacere questo mio umore? Crediate certo che a poco a poco v'entrerà, se vi slargate niente nel dovere.
Or sù non piue, l'intendi tu?
Madonna, crediate che farebbe rallegrar la mestizia istessa, ma mi piace che siete donna, che gli tiene (come si suol dire) il bacile alla barba.
Così potess'io tenergli la margherita al guindo ancora.
Do', landra sfazzonata, intendo bene il parlar latino, sì?
Or sù, non andiamo dietro più a coteste frascherìe.
Via via, datemi la mano, terminiamo questa lite, entriamo nell'osteria, ché vi prometto, madonna Succiola, che gusto avrete in alloggiare questi virtuosi.
Or sù entriamo, entriamo, non si perda il tempo, in grazia io vi chiedo, anch'io rimetto ogni offesa.
Or sue, per vostro amore entriamo.
O che bello spasso! Per mia fé, ch'io non poteva desiderare il più felice! O ve', che la malinconia non affligerà più Schiavetto? Voglio andare studiando modo novo di onorare costei con nove villanìe.
Amor mi ha fatto diventar ebreo. In vero colui che disse che l'uomo adirato era simile alla lucerna, la quale, per soverchia abbondanza d'olio, non luce, ma getta fuori delle fiamme, non errò punto; poich'è tanta la trabbocchevole ira, c'ho nel petto, che da gli occhi e dalla bocca quasi getto fiamme d'ardentissimo fuoco. Disprezzarmi? beffarmi e Orazio e Prudenza con tanto gusto di me ridersi? Tollerarla non posso, non che immaginarmela. Spentosi certo questo amore in me si sarebbe, perché alla fine un giusto sdegno ogni gran fuoco ammorza; ma il gusto che prender dovrò, ingannando chi ingannar altri godeva, fa che, stando con il piede in terra, tocchi con la mano il cielo. E fa in uno ch'io vesta questo abito da ebreo, intento solo (quando altro non sia) a viva forza di goder questa sprezzatrice di me, misero amante. Ma ecco uno ebreo. Sarebbe egli giamai Orazio? O non lo voglia benignissimo Amore! Voglio indisparte osservarlo.
In effetto fino da fanciullo intese a dire che chi dorme non piglia pesce. Scimison, tu sai che se' stimato il più vituperoso giudeo che sia di qua e di là da i monti Caspi; e di più, dicesi che chi la fa a te, per la Torrà, convien che sia della tribù de' più fini, e come a lo Gohim ho giurato di fraccarla, scappi se può. Affé, che questo signor Alberto ha da passar per queste mani anch'esso, se vorrà spender i zevvin traboccanti; poi che la robba mia, per mirarla, farebbe aprir gli occhi ad un morto. Che di' tu, come pesa questo forziero?
Che diavolo vi avete dentro? sonovi forse tutte le lucerne delle sinagoghe? o tutti i coltelli della saggattaria? Fate presto, ch'io non posso più.
Questi non è Orazio.
O taci, taci, ché di qua vedo che se ne viene il maggior scellerato di tutto il giudaesmo.
In somma, gli uomini valenti nelle avversità, e non nelle felicità (come disse colui), si conoscono: perché ogn'uno par che giochi bene quando gli dice buono il dado. Io sono (ed è così) il più ruvinato Hiechodì che sia fra tutti li Hiechodì, onde essendomi mancate le facoltà, dato mi sono all'ofizio di Sensale. Vada come vuole, all'ultimo voglio fare un bel tiro, tôr molta roba e legare il paletto.
Oh costui è pure il fino furfante! Vedi come si strugge in pensar mille furberie.
Cànchero venga a chi crede più di me a questa razza guidaica, a questi Rabini arrabbiati, pieni di mormorazzione, di falsità, e d'ignoranze (ché pure anch'io sopra la legge ho scartabellato qualche poco). Tutto il dì non conversar con cristiani? né io trovo la più cara conversazione, poiché se non fossero questi, come viveremmo? Non mangiar con cristiani? ne troviamo il maggior gusto. Questi balordi non vogliono sentire nominare la illustrissima carne del signor porco? e io colà corro dove nominar sento braciole, sanguinacci, salami, fegatelli e salciccie. Gli altri, mangiando carne, conviene che stiano un gran pezzo, se mangiar formaggio vogliono, la legge vietando che carne e formaggio insieme mangiar non si possa. E io gusto grandissimo prendo nel brodo di grasso manzo, di buona e tenera vitella, e di vecchi capponi, dove pur sia il grugnetto e il zampetto di porcello giovine, d'attuffare la spugna d'un fresco pane buffetto che fatto quasi Sione, assorba il brodo. E così gonfio di questa quinta essenza manzatica, vitellatica, capponatica e porcatica, far, di più, che sopra gli fiocchi il buon formaggio piacentino, sì che, coperto tutto, sembri un pane di formaggio grattato. Lo vuoi odoroso poi? Recipe polvere di pepe e di canella tantum quantum suffìcit e sarà fatto il becco alla papera di madonna Rosa! O sono bene un vituperoso, se mentre il nostro Rabì è in sinagoga a sbragliare, s'io gli porto sotto il naso e sotto gli occhi questo impiastro da stomaco, non mi fo seguitare fino in piazza. Fummo sempre golosi, noi altri manigoldi, e bene lo narrano le carte antiche. In somma i' mi voglio disgiudeare certo, certo, poiché il vederne così lebbrosi, così fetenti, con così brutti visi, così odiati, così privi di casa, di vitto, di religione, di reame, mi dà a credere che poco, anzi nulla, chi si debbe arricordar di tutti, di noi s'arricordi. Oh? Questa è disciplina de' peccati vostri. Canzoni, è proprio del Cielo aver misericordia e perdonare, come pur veggiamo che ogn'altro nostro enorme peccato ne fu punito sì, ma poi perdonato, e giamai non perdemmo le nostre dignità maggiori, ancor che peccando. Ma ora, che diavolo di peccato è questo, che ne priva di non aver giamai perdono e che di tutte le grandezze ne dispoglia? e poi chi le possede? chi séguita le bibie nostre? i nostri auttori più preclari? Il cristiano. Tal che possumus dicere che se quello ch'è in grazia del principe gode del prencipe i favori, e colui che n'è in disgrazia, de' favori vien privato, da tutta la corte, da tutta la città odiato, anzi dallo Stato sbandito, che così il Cielo, al cristiano, ch'è in grazia, comparta i favori (come pur tanti si vede, che ne gode) e al giudeo, come quello ch'è in disgrazia, i favori levi, facendolo odiar da tutto il mondo. Ma ecco qui miser Scemoel. Chi causa facit miser Simon?
Oh oh? L'è qui sto ganan firsur.
Sempre miser Scemoel me becemit, ma pacienza. Voglio pur anch'io vedere di ganavar qual cosa a questo prencipe. Ma ecco miser Leon, che vien con del mamon.
Dica chi vuole. Questa mattina mi sono levato con buona ventura, per avere, a pena vestito, inteso come un principe, ch'è in casa del signor Alberto, vuol comperare delli beghadim, da vestire e lui e la sua corte; ond'io n'ho portato carico questo saballo prima che altri di noi gli venda cosa alcuna, poiché non v'è razza al mondo più invidiosa della giudaica. Ma che vedo? Ecco qui tutta la sinagoga! O che siate maledetti più di quello che siete, razza scomunicata, dannata, indiavolata!
Alla fé, messer Leon e, che si' stat molt charif.
Baruchabà miser Leon.
E voi siate il ben trovato: a non se darne zech fra noi.
Io non son qua, per dar danno ad alcuno; sono anch'io qui per far bene, ma dov'è questo Sensale ci arriva la mala fortuna o arur abà.
Sempre, sempre miser Leon, me perseguitite, chi causa ve hai fat io?
Io burlo, io burlo. Po' non si può infine scherzar teco. Orsù, andiamo dal signor Alberto prima che altri vengo a sturbarci. O venga il canchero a Caìn! Vedete che di qua viene, con quattro facchini carichi di robba.
Dov'è dov'è?
Vedilo bacan, che vien.
Per la Torrà, che costui ne darà nezech.
Il Ciel ne dia buon mazàl a giom.
Affé, che questo giorno il topo dovrà correre al lardo! Dica chi vuole, ogn'uno dice: «Siete avaro miser Caino, giamai non volete vender le cose vostre, se non vi sono strapagate, e ciò v'interviene perché avete la sacca di buone piastre, da mantenervi su questo proposito; ma un giorno, un giorno la robba vi si marcirà in bottega!». Ma dirò come dice quello: in tuchal dice la quaglia. O vediamo un poco se la robba s'è marcita in bottega! Ho toccato poco fa dinari freschi, e ora ne toccherò de gli altri. Uh, uh? L'è qui questi mischadin che non han mammon tov, seno chinochem.
Bondì a vostra manalà! Siamo qui ancora noi, per far bene, se la ne potrà aiutare ne farà favore, poich'ella tanto bisogno non ha, come noi; però ne favorisca che prima gli mostriamo le nostre robbe.
Io mi contento figlioli, fate bene, ch'io vi do campofranco.
Adesso è tempo ch'io mi cacci fra la turba; ma non sapendo parlare ebraico fingerò il mutolo.
Ba, ba ba, ba?
Questo è muto e ne saluta, per quanto ne dimostra il gesto cortese; e di più convien che sia forestiero, non l'avendo qui giamai in Pesaro veduto.
Lasciate, ch'io l'intenderò, c'ho lingua muta, e in quel linguaggio parlo molto bene.
Tu mi vuoi far ridere; che lingua muta?
Che lingua muta? O state a sentire. Be, be, be, be? Vedete voi, costui, co'l suo ba ba ba ba, n'ha detto buon dì a tutti e io, co'l mio be, be, be, be, gli ho detto che tutti noi gli rendiamo il buon giorno.
Bene, per la Torrà, séguita, séguita, io stupisco di simil cosa.
E io.
Barau, babbù; gnaù, gnargnaù, gnaù gnaù?
Oh? Vedete, questa è mo lingua gattesina, con la mutosina mescolata.
E come gli risponderai? Eh, eh, eh.
Non ridete, perché la cosa va così.
Ma come risponderai?
O vi dirò: a questa lingua gattesina, risponderò con lingua sorzolina. Ma sapete voi quello che gattesinescamente, e mutescamente, ha detto? Vuoi che lo dica, muto? Bene, non intende questo linguaggio, e vedete che non s'è mosso, né ha risposto. Aspettate, che gle lo dirò. Barabam, barabam, bi, be, ba?
Fi, fe, fo, fu.
Dice di sì, che ve lo dica.
Qua qui, quara, qui, qua, que qui?
Di più, dice che vorrebbe vendere anch'egli, poiché se, per fare il mercante, ha perduto in man di Turchi la lingua, vuole anche, mercantando, perder la vita.
Tu mi fa stuppire, né so chi t'abbia insegnata questa lingua.
Chi me l'ha insegnata? Un muto, che teneva scuola in questa lingua.
Or sù, muto, si contentiamo che tu facci bene. Ma a che dimena il capo?
Se vi dissi che non intende, se non il mio linguaggio?
O questa è bella, io non so che mi dica, e costui m'intende.
Lasciate fare a me. Nebi, nebe, be, be? Vedete, che china il capo?
O cànchero, questa è bella! Non volendo io parlo muto.
Or sù: stipin, bipin, ripin? Ho detto che stia cheto.
Rispin, rispin.
Sentite? Dice che tacerà. Or che dite, non sono un gran valent'uomo?
Tu n'hai fatto tutti stupire, e vogliosi di questa lingua mutesina, gattesina e sorzolina.
Eccoti Orazio formato in ebreo.O corpo del mondo, è qui tutta la turba israelittica.
Ma chi è costui?
Bisogna far buon cuore. Ma se mi parlano in ebraico sono spedito. Farò il muto. Ba, be, bi, bo, bu?
Biribi, be, be.
Ba, be, bu.
Ba be, ba be.
Bif, bif, bif.
Uh, uh? Finiamola, se un terzo tra voi s'appiccia, mai più non si finisce. O di casa? Signor Alberto, gli Ebrei, gli Ebrei, con bellissime cose.
Lasciate, chè 'l nuovo muto vuol battere a casa.
Batti, batti.
Nacà, nacà, nacà.
Vedete, nacà nacà vuol dire: o dalla casa? Ma ecco gente. Or sù, questo è 'l signore, guarda che umore, ed è così ricco e nobile.
Olà, Rampino, domanda chi sono costoro, e poni colà quello scagno, ch'io voglio sedere per dar loro udienza; in ogni modo questa contrada è molto remota e tutti appunto su quest'ora intenti al desinare sono.
Siete voi quegli Ebrei venuti per vestire il mio signore?
Signor sì.
Aspettate. Signore, questi sono gli Ebrei venuti per conto suo.
Sì? Fatti innanzi tu.
Eccomi signore, che con ogni riverenza le m'inchino.
Com'è 'l tuo nome?
Leone.
Re delle bestie, non è così?
Eh, so che vostra eccellenza burla.
Che robba è questa, mostra un poco. Apri la cassa e getta qui ogni cosa.
Oh signore, vuole ch'io imbratti la robba?
Do', furfante.
O signore, un mustaccione! Che vi feci?
Ti farò ammazzare, ve' furfante, se tu non mi ubidisce. Getta lì quella robba.
Fa' presto, mastino, ché ti amazzo con le pugna, ve'? Fa' presto, presto, presto.
Adesso, signore?
O siamo intricati.
Eh? Questa è robba da buon mercato, lasciela così in terra.
Ve la lascio signore.
Tu come ti chiami?
Scemoel, Scemoel.
Che?
Simon.
Do', razza di becco, e non sapevi così dirmi alla prima, senza in Scemescionarmela? Vien qui; getta la tua robba qui ancor tu, e ve' non replicar parola, ché ti farò dar delle staffilate a cul nudo da cavaliere.
No no, signore, non voglio staffilate, così il Rabì nostro non commanda.
O vedi Lione, questo è galantuomo.
Oh? Questo non è ebreo tanto ostinato. Ancor fra questi panni v'è poco di buono, lascia qui ancor tu.
E tu che nome hai?
Ho nome Caino, e il signor Alberto hammi da sua eccellenza illustrissima mandato poiché quello sono, che serve la sua casa; e questi quattro facchini sono carichi tutti di mia robba; ma perché ell'è robba di molto rispetto, supplicola con le ginocchia a terra a non la far gettar per terra, ma farmi grazia di vederla in casa.
Leva su, bacia questa mano, bacia quest'altra. Oh? Retìrati sei passi a dietro. Vedete, canaglia, così si procede. Caino ?
Mio signore.
Entra meco, con i tuoi facchini, in casa. E voi, paggi, e tu Rampino, per l'affronto che questa canaglia m'ha fatto in portar robba sì vile, per vestir prìncipi e corte così nobile, abbotinate, ché tutto vi dono, e dalla finestra vado a vedere il tutto.
A Ebrei traditori! Addosso, compagni.
Fermatevi! A questa foggia?
Sta' indietro furfante.
Ah traditori.
Giudeo ladro, sta' indietro.
Lasciate questa robba.
Aiuto, aiuto, aiuto.
To' questi pugni.
Tu questi.
Tu questi.
Tu pur questi.
O bella scaramuccia! Ah valent'uomini, così, così! menate delle mani, o così, o così! corri, corri, dalli, dalli, poltrone! o robba saccheggiata, come tutti se la stracciano dalle mani! In casa, in casa, in casa.
Vittoria, vittoria, vittoria! Sù, tutti cridate: vittoria, vittoria, vittoria!
O com'è vero il detto del savio, quando disse che quanto più l'uomo dalla felicità si crede lontano, allora con passo improviso si vede entrato in quella. E io ho pur veduto che molte navi, scorrendo felicemente per l'alto mare, ruppero poi e abissarono nell'entrare di sicuro porto, e altre, sdrucite e agitate dall'onde, sicure alla fine al porto si condussero. Che più? Faggio, pino, cipresso, percosso dal folgore, quasi incenerito ne rimase, e pure in breve si ritornò a rivestire de' suoi frondosi onori. Alfine concludo che intervengono più presto le cose disperate che le sperate. E di qui vedi ancor tu, o Alberto, come ti s'è offerta la ventura di questo prencipe incognito, il quale non solo t'ha da far del bene per istarte in casa, ma perché, forse forse, tu potresti pettargli alle spalle Prudenza per moglie. Oh lo volesse il Cielo! Allora sì, che tutti saluterebbero, e meco parlando, ad ogni ora e tenendo il cappello in mano, ci caccierebbero l'illustrissimo signor sì e l'illustrissimo signor no, per far più sonora la musica. Altra volta fu detto che la vera nobiltà da virtù dipendeva, e l'altre cose tutte dalla fortuna; altra volta si disse che la nobiltà non debbe esser considerata dal sangue, ma da i costumi, e che la vera nobiltà non da l'altrui splendore si riceve, ma con la propria fatica virtuosa, mentre operando s'acquista. Ma ogni età ha 'l suo costume; adesso non è così: chi ha più quattrini, quello è più nobile. Ed è pur vero, ché alcuna fiata i' sento ad un tale ignorante dar dell'illustrissimo perché ha quattro quattrinnucci, che mi fa crepar dalle risa, ricordandomi che l'altro giorno lo vidi andar mendicando il solo messere. Orsù Alberto, segui il costume del mondo immondo! Appìgliati pure al quattrino, poi che, per dire il vero, rallegra più uno scrittoio di doble mal tondate, che la più bella libreria del mondo. Riprèndanmi pur questi sciocchi dicendo: «Alberto, marita la figliola! Che vuoi tu fare? Stai troppo!». O goffi, guardino un poco; questo è il colpo, che per sé tiene ogni buono schermitore: maritarla senza dote era il mio disegno, ed ecco che vicino sono a far che la cosa riuscisca. Rimane solo ch'io disponga la figliola, la quale mi credo che in rimirare il suo bene non sarà cieca talpa.
Appunto, signor padre, io la desiderava. E che vuol dire che tanto sta a far ritorno a casa? Pur sa che sono fanciulla, e pur non gli è celato che, in oltre, questo principe ha tanta ciurma da galea in casa ancora. Consola la presenza del padre il figliolo in quella guisa, che consola il mondo il sole, quando, la caligine fugando, luminoso appare. Se dunque non brama di veder sempre la sua figlia tra mille orrori di strane congetture sommersa, torni spesse volte a rallegrarla con la luminosa sua paterna fronte.
Se rallegra la fronte del padre il figliolo, in quella guisa che 'l sole il mondo consola, quando avviene che fra densa caligene involto ei sia; consola parimente la vista del figliolo l'occhio del padre, in quella guisa che il lume in non lontano porto rallegrar suole nocchiero, che naufrago vada portato dall'onde, or dal feretro al sepolcro, né io senza te contento vivo. Ma le gravi occupazioni, nelle quali hammi posto questo principe, hanno cagionato che prima non ho potuto da te far ritorno. Ma dimmi, non venne Caino, nostro ebreo? non ha egli portato (come m'è stato detto) cose bellissime?
Venne signor sì. Ma già non venne il mio caro Orazio. Ma di più seco venne, eziandio, una gran turba d'altri Ebrei, chi con delle sacca piene di robba, e chi con delle casse. Ecco appunto Caino ch'esce di casa, con quattro facchini.
Che dite voi galant'uomini, o non è la stessa cortesia, questo principe?
Egli è amorevolissimo, e ben ve lo narra quel gran borsone di doble, che avete fatto traboccante.
Messer Caino? Alfine, è bene avere amici. Se voi non eravate amico d'Alberto, non empievate del più nobile metallo quel bel borsellone, o come pesa!
Per voi, signor Alberto, ho questo bene per voi. Mirate qua, coteste quattro sacca piene piene si sono convertite in questo borsellotto solo!
Così fanno i buoni distillatori, da un fascio di robba ne traggono una sola stilla preziosa. Or sù, andate alle faccende, Caino.
Vostro, signor Alberto; voglio andare or ora a cercar tra certe mie belle cosette, per fare un regalo alla vostra signora figliola.
D'un arbore feconda, caro è altrui di godere la fronda, il fiore, il frutto; sì che porti Caino o poco, o assai, che dalla sua mano venendo non potrà se non esser gratissimo, anzi che appresso di noi convertirassi la fronda in fiore, il ramo in frutto.
Di questa lode godo più che di questo borsone d'oro.
È bene un porco, chi te lo crede.
Addio.
Andate felice e siate di presto ritorno, né già questo dico perché avaro io sia, e se pure avaro, avaro di rivedervi. Appunto, amata figliola, solo spirito di questo cuore, solo cuore di questo petto, e solo occhio di questa fronte, io bramava lontano da ogni altro orecchio raggionarti. Dimmi, non ti par egli tempo oggi mai d'essere fatta la sposa?
Certo, signor padre.
No no, non parlare co 'l dimenarti, ma con la lingua; non lo tacere, ché il tutto al medico e al padre dir si debbe, non l'averesti caro?
Signor sì io.
E in particolare poi, quando io t'avessi proveduto d'un ricco signore, non è così?
Oh cuore, che mi predici di male? Certo, che vuol egli parlarmi di questo principe.
No no, non parlar da te, parla pur meco; dillo a chi più d'ogn'altro al tuo bene aspira.
Dirolli, padre e mio signore. Quando pur maritar mi dovessi, tôrrei più tosto un giovine dotto, e con poca robba, che un ricco molto di dinari, e povero di sapere.
Affé, s'egli parla del prencipe, e io parlerò di Orazio.
Piacemi questa grave risposta in non grave età, da quella iscorgendosi che tu leggendo hai immitato nelle virtù tuo padre. Ma sappi, amata figliola, che interogato Simonide poeta che cosa egli volesse più tosto, ricchezza o sapienza, rispose: «Io non lo so certamente, ma veggio i savi sempre appo le porte de' ricchi».
Non so io. Anacreonte pure, avendo avuto in dono da Olicrate cinque talenti, ed essendo stato senza dormire due notti cogitabondo di che far ne dovesse, riportò i cinque talenti, dicendo: «Prendi, signore, ché non sono questi dinari di così gran pregio, ch'io debba essere per colpa d'essi molestato nella mente e ne gli occhi». E se i virtuosi stanno alle porte de' ricchi, non istanno per entrare, ma per uscire, poi che Diogine disse la virtù non potere abitare in case ricche.
Figliola, chètati. I danari tra' mortali sono sangue e anima; e chi non ne ha, morto tra i vivi camina. Odi Euripide, quando parlando con suo padre dice: «Deh, per Dio, non mi parlate di nobiltà, perché certo cotesta è posta nelle ricchezze, lasciatemi l'oro in casa, e di servo incontanente diverrò nobile».
Signor padre, crediatemi, che la vita del ricco è misera, e le troppe ricchezze sono come i timoni delle gran navi poste alle picciole barche, i quali non le possono governare; sì che le ricchezze più tosto ruvinano, che aiutino. Guardi una pianta che, per esser troppo carica e ricca di frutti, per la troppa fertilità piegando i rami a terra tutta s'incurva, e spezza.
Or sù, terminiamoli. Io non so come la ricchezza ruvini, pare a me che un ruvinato sollevi; e che i dinari trovino amici infiniti, e sedie appresso gl'istessi regi. Né più qui facciamo il buon pedagogo e tu la buona discepola.
Di grazia, dunque, veniamo alla cagione principale, che ci ha fatto movere questo ragionamento. Qual'è? E a che fine fu detto di sposo meco?
Già ti dissi, che era per maritarti; e perché più facilmente ti disponessi a giovare a te stessa e a me dar gusto, ti lodai la ricchezza, per dirti poi che 'l tuo consorte è 'l più ricco che sia in questa città. E sai chi è?
Certo no signore.
Lassa, ben lo indovina il cuore.
Questi è quel principe, ch'è in casa nostra. Or non ti pare che la fortuna ti sia favorevole?
Certo sì signore, ma allora si debbe temer la fortuna, ch'ella ci mostra giocondo il volto.
Sua ventura ha ciascun dal dì che nasce, disse colui, e fortunatissima chi sua fortuna conosce.
S'arricordi, o caro padre, che quel savio Apelle, pittore ateniese, essendo interrogato per qual cagione aveva dipinta la fortuna in piedi, che egli rispose: «Perché ella non sa sedere». Non si fidi della fortuna e credami che perde il cervello chi troppo è dalla fortuna accarezzato; e più saper conviene ch'ella è detta rea, superba, temeraria e audace.
Tutto bene, per uno che voglia dir male della fortuna. Ma Curzio istorico, che ne vuol dir bene, disse: «Chi rifiuta la sua fortuna è degno d'ogni male». Sì che acquètati, né parlar più, ché dove tu cerchi di dimostrarti virtuosa, tu non fossi reputata baldanzosa; e sappi che la natura due orecchie ne dette e una sola lingua, perché più dovessimo udire che parlare.
Padre, m'acqueto.
Ma ecco appunto i paggi, e altri superbamente vestiti. A questi abbagliamenti d'oro, o come tutto mi consolo.
Signore Alberto? signora Prudenza? Slargatevi, ché 'l signore vuole pigliare un poco d'aria. Cicala, fa' porre qui la seggiola.
Ecco qua la carriega del signore. È spazata e lucente?
Oh? Così sta bene. Sù, che si vada a tôrne un'altra per la signora.
E che, non occorre, bel paggetto.
Lascia che faccino tutto quello che vogliono, così debbe esser espresso volere del loro principe.
Il signor Alberto l'intende; so ben io quello che n'ha imposto il signore sotto pena di sferzate e della disgrazia sua. Càppari, signor Alberto, è bella questa vostra figliola.
Ti piace?
Se mi piace? Sono un furfante, se Grillo non si contentasse cantando di morirle su 'l buco.
Oh? Signor padre, sentite, sentite, che cosaccie dice questo furbetto.
Perdonatemi, signora, perché sono così allegruccio di natura; e ho detto così per farla ridere, vedendola stare tanto di malavoglia.
Ti colsi eh? To' questo.
Ohimè, che scopelotto, ohimè ch'io sono balordo.
Povero Grillo, io ti tengo, io ti tengo.
Furfante, furfante, e così si serve il signore? E forse, che non l'ha fatto maggiore sopra gli altri paggi?
V'è passata la collera ancora, signore?
Sì sì, gli è passata; sta allegro.
M'è passata; ma stupisco come t'ho fatto tanto male, se non sono state queste grosse anella d'oro, che più del solito m'abbiano fatto la mano pesante.
O siete pur buono signor maggiordomo, se vi credete di farla a Grillo. Venghi pur uno e me pisci nel buco, per vedere s'io sono nella tana, ché per questo non darò fuora. Credete voi di avermi fatto male? Signor no, ma perch'io stimava che con voi aveste un pezzo di legno e doppo lo scopelottare mi voleste anche bastonare, ho fatto quella finta per movervi a pietade. O che gle l'ho fraccata! Dalli, dalli, dalli!
Che tristerello! Or sù, signor maggiordomo, questa è facezia e se li può comportare, anzi che per quella dee molto Grillo meritare.
Per amore del signor Alberto, accetto la furberia per galanteria, e vi perdono.
Ha fatto bene a perdonarmi, perché s'ella non mi perdonava, da me perdonar mi voleva. O ecco l'altra carriega. Da' qui, ponla qui. Oh? Qui voi, visetto di rosa, dovrete sentare.
Che dite signor Alberto?
Mi piace, ch'egli è tutto spiritoso.
A signora, m'è stato detto che avete le labbra di mèle. Voi sapete che i putti delle cose dolci sono golosi, mi volete far grazia, ch'io le dia due leccatelle?
O buono, o buono, o buono! Ridi, Prudenza, non vedi se per far rider te farebbe ridere la mestizia istessa?
Signor padre, queste cose punto punto non mi ponno movere a riso, ma a collera.
Cheti. Signora ecco la corte, viene il principe, del sicuro.
Paggi, immaginatevi ch'io sia un cielo, nel cielo vi è il sole, ch'è giallo, e la luna, ch'è bianca. Dal cielo nè il sole nè la luna giamai si partono, similmente voi altri da me non v'allontanate giamai, ma l'uno alla destra, l'altro alla sinistra mi stia, con queste due sottocoppe grandi, larghe e pesanti. L'un sarà il tondo del sole, e sarà questa dove sono gli scudi d'oro, l'altra sarà il tondo della luna, e sarà questa con tanta moneta d'argento.
All'eccellenza sua umilmente a terra si china Alberto, suo devotissimo servo.
O miser Alberto nostro, vi vogliamo fare una grazia.
E che, signore?
Che mi veniate a dar da sedere. Via, presto, camminate.
Eccomi signore. Sua eccellenza lasci ch'io la stropicci un poco.
Basta, basta, che in ogni modo noi portiamo un vestimento se non un giorno solo. Rampino?
Eccomi umile e riverente, signore.
Da' da sedere alla signora Prudenza, che voglio che mi stia appresso.
Tanto alto luogo non merita, o mio signore (e mi perdoni) così bassa serva.
Vogliamo così perché possiamo, possiamo perché vogliamo, e il volere e il potere è al piacere congiunto; sì che vogliamo perché ne diletta e piace.
Sù, dunque, fa' una bella riverenza e siedi.
Sedete sedete, signora Prudenza, non abbiate rispetto; sù, cavatevi il guanto, datemi la mano in mano. O signor Alberto, che modo di procedere è questo? che muso storto mi fa la vostra figliola? non si vuol cavare il guanto? Al cospettaccio della mia generosità, ch'io le fo tagliar quella mano! Potta, rinego, al cospetto, se me la fa attaccare.
Càvati quel guanto! Oh mio signore, le rimembri ch'è verginella ancora e solo avezza ad ubbidire i commandi paterni.
Prudenza, ditemi: non vi dispiace già di sedermi appresso, non è così?
Signor no.
Eh? Un eccellentissimo avanti quel signor no, non averebbe detto male; ché quel signor no così solo è un poco languido, ma con quell'eccellentissimo signor no, oh come diceva buono.
Eccellentissimo signor no.
Oh? Adesso avete cervello. O pigliate, ché per levarvi da quelle tenebre d'errori, che vi fece errare, vi dono un gran pugno di luce, ch'ora dal mio sole io levo.
Se gli errori di mia figlia debbono esser corretti con questi flagelli, poss'ella sempre errare.
Sì? Ma voi non l'intendete; come più di due fiate uno dei miei erra, io li fo tagliar la testa. Vedete, signora, io sono il più dolce pastone che con zucchero e mèle fosse giamai impastato, ma quando m'incollero poi, divento una serpe. Baciatemi questa mano.
Ecco, signore.
Un'altra volta; un'altra volta pigliate queste due brancate di luna, pigliate pure questo piccicotto di sole.
O me contentissimo, potrò ben dire, signor principe, che per sempre dovrò godere eterno giorno, se di tanti raggi, e di luna e di sole, sua eccellenza illumina le tenebre della povertà mia.
Signora. Volete voi che appieno vi faccia signora e della mia luna e del mio sole?
Ohimè. Che a tanta luce confusa io non rimanga poi, mio signore; pure porga la mano, quello che alla mano offre il generoso suo core.
Chiudete gli occhi, o così.
Signore?
Olà, un bacio?
Dirolle. Per fare che il sole e la luna abbiano sempre da stare con eterna pace con voi, gli ho per sicurtà posto questo bacio di mezo.
Oh figliola, ha fatto molto bene.
S'è così, sole e luna, m'acqueto.
Or prendete e la luna e il sole.
Caro signor padre, non ho grembo per tanto lucido tesoro.
Or sù. Oggi intendiamo, per far che il giorno sii solenne, di conceder grazie; però s'alcuno v'è di quelle voglioso, sia, parli, chieda. Fate vento canaglia, che vi fo scorticar vivi, vivi, e così scorticati vorrò che per penitenza mi facciate vento con le vostre pelli, vedete. Ma che vuol dire, signor Alberto, che a questo suono di chieder grazie tutto bullicate? Volete forse alcuna cosa? Volete forse ch'io vi faccia far vento con le mie ventaiole? Andate là, presto, servitelo.
No no signore, fermatevi paggi, non voglio vento.
Fate vento a me. Che volete? Dite presto, ché mi vien sonno. Dite pure, ché ben che si riposiamo sopra questa mano, vi sentiremo però.
O caro signor maggiordomo, debbe io tacere o parlare? Mi pare che gli occhi abbia agravati di sonno.
Uh? Signor padre, sentite come sornacchia forte, mi fa paura. Caro signore?
Sta' cheta, ché si desta.
Seguitate signor Alberto, da gentiluomo, ch'io ho sonno. E voi, canaglia, mentre parla il signor Alberto, non isputate meno, acciò ch'io possa ascoltarlo bene. Dite signor Alberto, che non dormo no, ben ch'io m'appoggi alquanto alla sedia; questo è costume di tutte le persone grandi, doppo che hanno desinato, di star così stravaccate.
Questa sera sua eccellenza starà meglio, e quello che madonna Succiola doveva far per desinare, servirà per la cena, poi che l'ora è tarda e l'eccellenza sua s'è compiaciuta solo d'una poca di colazioncella da me fattale. Ora signore... Ma mi par che dorma al sicuro, s'io pur non erro.
Eh? Non dorme no, sente bene sì, parlate pure.
Non sente, vostra signorìa, che gli è tornato il sornacchio? Aiuto, aiuto, cade!
O poverino me, o servitori infedeli, a seguaci traditori, a cotesta foggia lasciar cader la nobiltà? Ohimè questo fianco! Ohimè, ohimè! A Rampino, così eh? così mi custodisci?
Mi scusi, e m'interceda il perdono l'aver sua eccellenza detto che non dormiva.
È così, signora Prudenza? Hollo detto?
Sì signore.
Sia perdonato a tutti. Or torno a sedere, né più ho sonno, poiché la caduta giù della seggiola hammi cavato il sonno dal capo. Che volete signor Alberto? Vedete, in quattro parole chiedetelo, se non, m'addormento.
Vorrei.
Una.
Prudenza.
Due.
Sua.
Tre.
Sposa.
E quattro. Io mi contento, ecco le tocco la mano; e le fo contradote di tre milioni d'oro, d'un sacco di perle, e d'uno staio di diamanti. Andiamo a consumare il matrimonio.
Signor padre, signor padre, aiuto, aiuto.
Signor gennero, e che fa?
Che padre, che genero? Ora m'è venuto voglia di matrimoniare e voglio matrimoniare, al sicuro.
Eh, caro signore, per amor del vulgo, in grazia, prima si vada al palazzo, e poi al letto.
Da vero sposo, e da illustrissimo cavaliere, che avete ragione. Or sù, mi si scusi, andiamo al palazzo.
O me misera, o Orazio mio.
Vi accettiamo per nostro amato suocero; e più non vi si chiami con quel nome umile d'Alberto schietto, ma del signor conte Alberto, e noi vi doniamo la contea, la quale ora è in potere del Gran Turco, ma gle la piglieremo bene fra poco.
Pur troppo sono signore essendo servo di sua eccellenza e la mia figlia è serva e sposa.
Fatevi in qua; lasciate ch'io vi cinga questa spada. O così, cacciate la mano, ponetela dentro, slacciatela da voi, baciate il pomolo, inginocchiatevi, dàtemela, siete creato conte. Gridisi viva Alberto conte.
Sù tutti cridate: viva Alberto conte! viva Alberto conte!
Levatevi in piè, fate una riverenza in giro, copritevi. Oh? Ora siete ordinato conte.
O corpo di santanulla, or vedi se amore ha ritrovata la via di fare uscire la lucertola fuora della fessura? Vedi, vedi dico, come m'ha fatto incapriccire e imbestialire di quel bello schiavottolo. Ho a cotestui promesso di far aver licenza di salire in banco, e voglio farlo, per esser quella io, che lava e' panni sudici quasi di tutta la Corte.
Dove, dove così in fretta, madonna Succiola?
Oh? I' vado con cotesto panerino d'acque nanfe, di pallottole da lavar le mani e di moscardini, al signor governatore, per dargnelo in dono, acciò che si contenti di dar licenza a' duo schiavi, c'ho in casa, di salire in banco; e l'otterrò di sicuro, a cotesto signore facendo il bucato, né altro avendo che Succiola, per bucataia.
Accòstati; lascia vedere il presentino.
È ben buona robba. Fiuti, e rifiuti pure, ché non ha fieto alcuno.
Oibò, che cosa fetente! e quest'altra? peggio. Questa? questa? infine, tutte sono lo stesso.
O signore, e che vuole, che cotestoro mi diano delle busse? Sono poverini, e 'l Cielo sa, se hanno altretanti quattrini come quelli che hanno ispeso in far coteste galanterie, che sua eccellenza gettando a terra ha rotte.
Che parlare è questo? che ho ruvinato? O to' questa cestellata, corpo del corpo della mia nobilissima madre se non fosse.
Fui iscema, lo confesso, perdonatemi. Or sue, non lo dirò piue, ho errato, confessolo, perdonisi.
Chiama questi schiavi. Sù presto, moviti, se non, che ti fo bastonare con cento verghe d'oro.
Ecco, i' volo, i' chiamo. Schiavetto, Schiavetto, Rondone, Rondone! Schiavetto, fuora, fuora! Presto, presto, presto!
E come, uno di costoro ha nome Rondone? O che ridicoloso nome! Certo, certo costui ne farà ridere tanto, tanto, tanto; già incominciò. Eh, eh, eh, o che ridere, ohimè, ohimè, dite che non mi faccia più ridere, ohimè, ohimè, ohimè!
Vuole che si chiami?
Sì dico, presto, ché lo voglio vedere, presto, ché mi torna la ridaruola.
O Rondone, non senti eh? Dove domine se' tu ficcato, ne' buchi de' campanili? Voglio entrare e farlo uscire.
Fa' che venga or ora. Ohimè, un'ora mi pare un anno, che costui venga, tanto ho voglia di vederlo.
Uh uh? E che dischene sarà con questo Rondone? che vuoi? chi mi vuole?
E questo è Rondone? Da gentiluomo, che mi piace! O che bello e ridicoloso Rondone, eh, eh, eh.
E che diavolo ha costui?
Chètati, chètati, cotesto è un principe, vedi.
Oh? Non mi era di più accorto: Rondone è zoppo ancora.
E che, t'hanno voluto cogliere al laccio, che se' storpiato?
Eh messere, gli uccellatori solo a gli uccelli grossi uccellano con il laccio, e non a i piccoli.
O che becco cornuto! Questa viene a me del sicuro, buono, buono, buono.
Do', gobbo boia, tu non fa' altro che riderti di me? e che hai nella gola?
Che l'ammazzi signore.
Che ammazzare? Son io una pecora, razza di becchi?
Lasciatelo stare, ch'è il mio spasso. O come m'ha piaciuto quel dirmi razza di becco!
O piàcciati, o non piàcciati, non ho paura d'esser da costui ammazzato.
E perché?
Che giorno è oggi?
Che proposito, bisogna ben tanto ridere, eh, eh, eh, eh.
E sua eccellenza non va in collera di coteste parole vituperose?
Si vede bene che non sapete che siano persone grandi: questo è 'l nostro gusto, in farci così dir villanìa, perché sì come non può essere quello che costoro dicono, così ne ridiamo. E più cresce in noi il riso in veggendo che quanto più le villanìe a noi si disconvenghino, ch'uno poi sia tanto sciocco, che non lo conoscendo dica cose tanto allo stato sproporzionate, sì che stimandolo pazzo (come pazzo sarebbe chi dicesse, per far onta al sole, ch'egli sia oscuro) per questa cagione ne fa ridere, e straridere.
In effetto i grandi sono grandi per più capi: grandi perché nascono grandi per nobiltà, per tesoro e per sapere. Che risposta è stata quella, eh?
Tanto che vi piace esser caricato di villanìa?
Sì, da' pari tuoi.
Eh? Io vuo' anche, per uomo tanto ridicoloso, che per ridere tollerereste che vi fosse ancora detto villanìa da un commune di villani.
O questo no, da gentiluomo.
Eh, non bestemmiate! Voi gentiluomo? Di tali gentiluomini abbonda l'ospitale ancor de gli Incurabili.
O che furfante, eh, eh, eh, ohimè, mi scoppia la vescica! Un orinale, presto, presto, presto! Non farete a tempo. Or sù, con licenza, piscierò qui io a questo muro.
O che signore ridicoloso.
Di' pur vituperoso, ché dirai meglio. Non ho veduto mai il più porco io.
Che cosa ha detto? Rampino, dillo.
Il signor Alberto ha detto che sua eccellenza è un signor ridicoloso.
E che ha detto Rondone a quel ridicoloso?
Che sua eccellenza è un signor vituperoso, e che non ha giamai veduto il maggior porco.
Porco? Tu sta' meco. Voglio ora accoppiare il porco e l'asino in una sola stalla.
Durerete fatica.
Perché?
Sono un asino spiritato, tiro calci a tutti.
Ferma.
Non fare.
O buono.
Ohimè.
Va' dietro.
O traditore.
Eh, eh, eh.
To' questi tu, gobbo porco.
Non fare, ferma ferma.
Ferma, che fai?
Che fo, e che diavolo, sète guerci, non avete veduto? Ho dato quattro piedi nel culo al mio compagno signor porco.
Or sù, questo vestimento è tuo, poiché con i piedi l'hai tutto sporcato.
Spogliati, sù.
Ferma là, furfante.
Lasciatelo fare, in ogni modo sono di sotto vestito pur nobilmente.
O quanti, che ho isporcati con i piedi, ho spogliati con le mani! Era boia io, signore, e per questo la fortuna ha voluto ch'io vi ponga le mani intorno, per farvi conoscere che ancor voi siete carne da carnefice e da corbi. Or sù, ora che v'ho spogliato, entro a vestirmi, e vengo or ora, più d'oro carico, che giamai fosse, o lo scotto o 'l fortunato. E con un trattenimentino poi d'un giovinotto di sedici anni in circa da rallegrare ogni svogliato. Così si fa, poltronacci, non bisogna sempre essere intento a vestire il signore, e a serrare i suoi tesori sotto mille chiavi. Imparate da me a spogliarli e a rubargli; in ogni modo sono così galanti, che non vi fanno altro, o vero che per farvi paura vi fanno una sol volta appiccare.
O signore, qual meccenate fu giamai più di sua eccellenza glorioso?
Rampino, portami una di quelle cimarre da camera di quelle sessantaquattro ch'io ho comperate.
Vado, signore, e or ora ritorno.
O poeti, o istorici, se bramate fatti gloriosi, per li quali farvi eterni possiate, pigliate la penna, che con poca pena direte che vana fu questa voce di liberalità ne' tempi trascorsi, e che realmente allora si ritrovò quando nacque il liberalissimo principe Nottola, esempio di gloria a i prìncipi presenti, e di scorno a prìncipi passati. Dichino pure ch'uomo al mondo più potente non è quanto il liberale, poiché donando viene a conservare gli amici, viene a confondere gl'inimici, e farsi immortalare. Dichino che uomo più simile al Sommo Fabro non è quanto il liberale, in altro quel sommo amore non dilettandosi che nell'amare e che nel giovar donando. E che forse non ne dona egli la luce del sole, con la quale dalle tenebre alzando la fronte ne rallegra? non egli (tutte le cose liberali bramando) che la terra doppo aver dimostrato la ruvidezza sua, la sua rustichezza, con lo stare infeconda e pigra, tra mille nevi coperta, che in larga copia doni a ciascun che vive alimenti vitali? Il mare anch'egli, deposto il natìo furore, non ti porge quello che nel seno chiude, con mano tranquilla, che pria con piede ondoso fuggendo si ti negò? Ma se lungo esser volessi, non trovarei, che stella non è, ch'elemento non ispira, ch'arbore non frondeggia, che serpe non istriscia, che animale non corre, che uccello non vola, che tutto intento al giovare, liberale fatto non sia? Adunque il liberale è senza, è uccello che vola, animale che corre, serpe che striscia, arbore che frondeggia, elemento che spira, stella che ruota, mare che è in calma, terra feconda, Giove che giova. E per lo contrario, chi liberale non è, non è Giove, non è terra, non è stella, non è elemento, non è arbore, non è serpe, non è animale, non è uccello, alfin terminiamola: non è nulla. Voi dunque, o signore, il tutto siete, poiché di tanta liberalità andate adorno.
Ecco la sopraveste, signore.
Oh? Questa è buona. O Rampino, se tu fussi istato qui, averesti sentito il mio signor Alberto che ha fatto una bella infilzata di Giovi, di soli, di terre, di mare, di stelle, d'elementi, d'arbori, di serpi, d'animali, d'uccelli, di tarantole, di ragni, di scarpioni, di grilli, cose tutte da star grassi. Or sù, Alberto, vi facciamo nostro secretario.
E questa è somma grazia ancora.
Oh? Cheti, cheti, ecco Rondone ben vestito, ecco il compagno e Succiola. O come è ridicoloso, eh, eh, eh. Ma che rumore di sonatori? Una bella armonia è questa, per certo.
Signore, questi sono sonatori della città, così da pastore vestiti, e vogliamo, Schiavetto, Succiola e io, farli un villan di spagna concertato poco fa in casa.
Or sù via, incominciate, ch'io in tanto apparecchio il borsone da premiarvi.
Sonatori, via, date principio, o buono! O che bel suono. Signore, state intento e tacete.
O che belle riverenze, che dite meser Alberto?
Bellissime.
O come Rondone sgambetta bene, e Succiola? Càppari, so ch'ella è su 'l menare daddovero! Figlioli, vi siete portati molto bene, ora sta a me di portarmi bene con voi altri, razza di grilli e di cavalette, poiché così bene ballando saltavate. Rampino?
Signore.
Donagli diece scudi d'oro per uno e di quelli pesati.
Casasego! Oh? A cotesta foggia si potrem salvare.
Rondone, questo è un liberal signore, questa è la nostra ventura.
Holla conosciuta, ch'è la mia buona fortuna, e però l'ho incominciata a pelare. Ma signor principe, non volete un poco sentire ancor cantare?
Certo sì, e chi canta?
Chi canta? Io, e Schiavetto.
Canta un poco.
Fa, la, la, la.
O questo fa la la la lela, lo so cantare anch'io, non v'è altro che te, che canti?
Eh? Che v'è Schiavetto, che non si può sentir meglio.
E mene, dove lasciate? Suona, Schiavetto. Udite un poco. Suona la calata.
Un tordo cotto con la saivia, e l'olio val più che con il sal cento lupini; o come d'Arno i dolci pesciolini vaglion più che del Po que' gran storioni.
Un tordo cotto con la saivia, e l'olio
val più che con il sal cento lupini;
o come d'Arno i dolci pesciolini
vaglion più che del Po que' gran storioni.
O che Succiola valente, càntene un'altra tu pure, ché per ora non voglio guastarmi con altri canti il gusto.
Or sù, i' mi contento, ma ad ogni duo versi, per ripresa, fatemi la sfessaina, ch'io ballandola brevemente arrecherò gusto all'occhio danzando, gusto all'orecchio cantando.
Succiola, tu vali un milion d'oro, ma non bisognerebbe che la Succiola avesse spine.
Crediatemi signore, che ve ne sono molte poche, ché ogni quindisci giorni, io me le abbruscio. Or sù sonate.
Io son donne quel Nencio pescatore, che fu figliolo di Fruca e di Giucca; che per pescar con voi non ha quattr'ore ch'io giunsi a Siena e partimmi da Lucca. E fu tanta la fretta e 'l mio furore che mi dimenticai pigliar la zucca, il bussatoio no, perc'ho giurato di mai non istaccarmelo da lato.
Io son donne quel Nencio pescatore,
che fu figliolo di Fruca e di Giucca;
che per pescar con voi non ha quattr'ore
ch'io giunsi a Siena e partimmi da Lucca.
E fu tanta la fretta e 'l mio furore
che mi dimenticai pigliar la zucca,
il bussatoio no, perc'ho giurato
di mai non istaccarmelo da lato.
Tu ha' ballato e cantato molto bene; or entrane con Rondone e Schiavetto, che teco hanno ballato così bella bergamasca; e come torno dal giardino fa' che apparecchino alcuna cosa bella da fare, ch'io pure anderò pensando modo d'esser loro grati.
Signore, se forse e' non sa, i' voglio ire a rasciugarmi, ché sono più molle che s'avessi fatto diesce miggia. Stia sicuro, di buona voggia, ché fra Rondone e Schiavetto, e' sarà fatto ogni cosa.
Signore, addio.
Addio figlioli. Entrate, sonatori. State qui, voi. Oh? Di grazia, signor Alberto, la seggetta che avete in casa. Rampino, valla a tôrre.
Vado signore, e or ora son da lei.
Sono bene stato sciocco da vero a non la fare arrecar prima.
Signor Alberto, mandate in casa la figliola vostra, e mia signora consorte. Anzi, lasciate che fino alla porta io l'accompagni. Datemi la mano.
Eccola, signore.
Andiamo, entri felice. Or vostra signorìa illustrissima ed eccellentissima se n'entri.
Illustrissima ed eccellentissima, o che gusto.
Ohimè son morto, ah traditori.
O signore, sù sù, ché l'aiuto.
E io, signore.
Rampino, se' morto!
Eh, signore.
Non mi tenete.
Signore m'ascolti, con le ginocchia a terra lo prego: s'è caduto è stato perch'ella era avanti la porta, e io (per venir presto) uscendo con le spalle a dietro da la stessa porta, l'urtai, ond'ella cadde; sì che mi scusi il desiderio di servirla tosto, e del non sapere che fusse su la porta.
È così? Ti sia perdonato. Apri la seggetta. Signora, entrate.
Le fo riverenza, signore e consorte.
Addio. Sonatori, mentre entro in seggiola sonate, e sonando seguitatemi fino al giardino.
Sù presto, sonate. O buono.
Alberto, andiamo.
Orazio, infelice Tantalo amoroso. Tu sitibondo, tu famelico se' tra le poma e l'acque dell'esca, e della bevanda amorosa, che ti porge in cara mensa Amore. E quando di quelle, e di questi, gustar vuoi, ecco che fiero tenore d'ingiuriosa stella fa che dalle tue labra fuggono l'acque, e dalla tua mano s'involano i frutti. Pur io era da ebreo vestito, pur io era vicino alla casa di Prudenza, pur io premeva la soglia di quella, pure quasi io era in casa. Ed ecco come fortuna, parca nel mio bene e prodiga ne' miei danni, fe' sì, ch'io non potessi tanto avanzarmi, ch'io giungessi alla bella cagione dell'ardor mio. Ma perché Prudenza non s'attristi, perché non mi tenga amante di fede indegno, ne gli abiti miei da lei fo ritorno, per farla a parte del fiero accidente, che sturbatore, che involatore, che rapitore fu d'ogni nostra gioia. Ma s'io non erro, ecco de' raggi suoi tutta luminosa quella finestra, certo questi sono i raggi messaggieri dell'arrivo del mio bel sole. Ecco ch'io non mento. Sù, sù, fatto aquila amorosa, vagheggia del tuo sole que' raggi che a faccia a faccia abbaglierebbono lo stesso sole.
O caro Orazio, o cara vita mia, se la mia morte ella forse non mi procura, mi levi da tante miserie.
E pur piange, e che vuol dire? Deh, manchino le lagrime a gli occhi suoi, se brama che non abbondino i tormenti al mio cuore. Tutte sono lagrime mie quelle che da duo begli occhi, anzi quelle che da due luminose pleiadi ora scendere i' veggio in così acerba pioggia. Questi, questi miei lumi sono i duo lagrimosi fonti che formano que' duo rivi, ch'ora le innondano il seno. Rasciughinsi, rasciughinsi le lagrime, pria che in mar di pianto seco i' mi sommerga.
Ben che, amato mio signore, ne' miei tormenti avanzino l'angoscie al cuore, e manchino le parole alla lingua per far nota la cagione de' miei affanni, pur legge facendo a me medesma, lo dirò. Sappia che 'l mio crudelissimo padre, il Mida novello, per la sete, per la fame, che ha dell'oro, non solo ricevette in casa quel principe, ma di più violentemente ha fatto ch'io le abbia data la fede di consorte.
O che ascolto! O maledetta avarizia d'ogni mio danno fieri cagionatrice. Ed è possibile, o avarissimo padre, che per arricchire te stesso, tu abbia ne' satanici tuoi fatti destinato d'impoverire la tua figlia di libertà? di quella libertà onde benigno Cielo halla arricchita? A che procuri d'accumular tesori, se all'avaro tanto manca quello che ha, quanto quello che non possede? O avarizia, fonte d'ogni crudeltà e d'ogni miseria, perché non sono io Giove, che stillandomi indorata pioggia potessi al presente saziar le tue voglie instabili e acquistar con quello voi, mio lucidissimo tesoro? Perché non sono io il famosissimo Gange, o la celebrata fonte d'Africa, acciò che rivolgendo fra le onde mie vastissime cumuli d'arene d'oro, io potessi con simile prezzo acquistar quello che alla sola fede sarebbe dovuto?
Pur troppo è vero, mio bene, pur troppo è possibile che quest'oro maledetto con la sua pallidezza abbia accicato gli occhi di mio padre, che non sapendo che tener si dee più caro i tesori della virtù, che tutti i tesori del mondo, per apprezzar l'oro disprezza lei, ch'è vero erario d'ogni virtù maggiore.
Il nostro vicino bisogno, amorosa mia signora, ricerca che più si pensi modo di far noi contenti, che con parole dilacerare la cieca avarizia del suo padre crudele. Qui, mia signora, con una fuga generosa bisogna sottrarsi dalla tirannide del padre e del principe.
Sì sì , che ciò far si debbe, sì ch'è dovuto fuggir dal padre per seguire il consorte. Ma se (oh non lo volesse il Cielo) venisse questo principe a casa, né volendo il tempo della notte aspettare mi violentasse alle sue voglie? Creda pure che prima che un torto a lei, che con un ferro finir la vita io vorrei.
O qui premere bisogna, poiché fa di mestieri pensare e ripensare ben bene quelle cose, che fondate sono in evidente pericolo. O Amore, soccorso, aìta cortesissimo inamorato nume.
O Cielo aìta.
Deh, s'egli è vero che tu, o potente nume, assotigli l'ingegno a' tuoi seguaci, pregoti che tu a questi amanti concedi modo di fargli felici, e che tu, benigna madre di lui, o Venere potente, per quelle dolci faci che del bellicoso Marte t'accesero, ti prego che da questo inestricabile laberinto felici usciamo. Porgi tu, novella Arianna, il filo a questo nuovo Teseo, acciò, co 'l favor tuo, nulla tema de gl'intricati sentieri, e possa atterrare insieme il crudo Minotauro del padre di Prudenza mia. Ma ahimè, che le angustie del tempo e la grandezza del pericolo non mi lasciano sovenire rimedio opportuno.
Deh, imponga omai, ché in così fatto indugio mi struggo.
Come viene costui (dato che fosse di tal rabbia ripieno), vadalo co 'l maturo giudizio suo affrenando con piacevoli vezzi, con parole cortesi, pregandolo che sino alla sera non voglia molestare il castissimo animo suo; ché, ciò facendo credo che non potrà tanto aver munito il cuore di discortesia, che a gli assalti cortesissimi suoi non rimanga abbattuto. E s'egli pur nell'esser più pregato, più ingrato si dimostrasse, finga qualche faccenda; e, per la via del giardino suo, a qualche scampo sicuro volga il passo, ch'io avisato poi verrò a trar lei di guai e a far me contento.
Viva pur certo, amatissimo mio bene, che più mi lascia consolata per vedermi (mercè de' suoi maturi pensieri) lontano dalla rabbia amorosa di costui, che lieta allora non si rimira tortorella che partirsi vega dal fianco grifagno animale, che bramoso fosse di darle la morte. Addio, mio bene.
Vada felice, mia vita. Sferza, sferza pur tu, Apollo, i tuoi destrieri, acciò che venga quest'ora tanto bramata, che ben io pronto qui d'intorno al suo tempo troverommi, per non mi mostrare a così lucido sole talpa troppo cieca.
Certo che sì come non mai si vide il giorno senza sole, la notte senza stelle, il mar senz'onde, i fiumi senza arene, e i boschi senza frondi, che così non si vedrà giamai amante senza martirii, senza sospiri e pianto. O come Amore a questi miseri amatori, sovente, facendo loro vedere il falso per lo vero, alcuna fiata gl'innalza a somma felicità, e ora gli affonda al centro d'ogni calamità. Ecco, me misero, come il precorrere l'amante da ebreo vestito mi fe' poggiare al cielo d'amore con ali di vana speranza. Ecco come, non avendo avuto effetto i miei pensieri, mi trovai caduto all'inferno d'un cieco furore. Ed ecco alfine come qui mi trovo con certa tema che Orazio abbia goduto quello, con reciproco amore, ch'io con inganno di goder sperava. Ah, che così fattamente in interno in questo pensiero crudelissimo amore che ben conosco che a così gran battaglia dolorosa è picciolo campo il petto. Ma poi, che nell'oriente della mia giovinezza per crudel sentenza debbo veder l'occaso della mia vita, né, in questo mio estremo, mi viene conceduto di poter mirare un raggio di speranza, che allo stato mio compassionando sgombri quel velo oscuro di morte che dee tenebrar queste mie luci, non mi sia tolto almeno che l'infelicità di questo misero amante giunga all'orecchio della cagione d'ogni mio martire. E s'altro non sarà qui d'intorno, che messaggiero funesto arrechi all'orecchie di costei la mia morte, l'aure pietose almeno faccino questo dolente ufficio. O virtù del sangue, che in larga copia m'apparecchio a spargere, scorrendo per lo terreno formi caratteri dolentissimi, che narrino della mia vita il traggico caso.
Ecco il ferro, me fero della mia fera selvaggia, poich'ei dovrà una sol volta la morte darmi, ma la mia dispietata maga più volte si trastullò, doppo avermi ucciso, di richiamarmi alla vita, per farmi poi con nuovi straccii nuovamente morire. Ecco, ecco dico, come vittima dolente al grande altare della tua ferità ch'io mi piego, e sospiroso, e lagrimoso attendo il colpo. Ecco già che il crudelissimo Amore sacerdote fatto alza il ferro, intento a miserabile, a mortale colpo.
Tienilo, Rampino, tienilo, tienilo.
Olà? Che cosa è questo?
Lasciatemi morire.
Fermatevi là, dico. Pur troppo a i danni della vita corre frettolosa la morte, senza che voi gli accelleriate il passo.
Olà gentiluomo, fermatevi, quando i prìncipi commandano.
Signore, ella mi nega che con questo ferro si ferisca questa carne, e con queste parole di mantenermi in vita mi ferisce l'alma. Vuole il Cielo ch'io muoia; or noi, che figli siamo del Cielo, ubidir lo dobbiamo e sappiate che quello che negate che faccia in me il ferro, lo farà alfine il dolore.
Or sù non più, dico, ché la morte incresce in sino a i pollastri e che sia vero, que' tanti saltarelli che fanno dopo aver loro alcuno tirato il collo, che vogliano dire? Altro non dicono se non che gli rincresce di lasciar questo giardino mondano, dove con tanto gusto andavano ruspando e beccolando. Io per me vorrei più tosto vivere servendo all'uomo mendico, al quale mancasse il vitto cotidiano, che commandare a tutti i morti.
Signore, niuna cosa è migliore all'uomo che 'l nascere e niuna più fortunata che 'l presto morire.
Eh? Noi altri prìncipi abbiamo ancora sopra la morte scartabellato qualche cosetta, fin a Grillo dispiacerebbe il morire, non è così?
Egli è certissimo signore, e apunto in certo tempo io serviva un vecchio, molto carico d'anni, il quale altro non faceva che dire: «Oh Cielo nemico, perché riserbarmi a questa età, che dovrebbe esser di riposo, per far ch'io abbia tanti travagli come quelli dove io mi vivo involto? Meglio pur m'era il morir giovinetto!». Al corpo di me, che questo buon vecchio s'infermò, e gravemente io dissi allora: «Certo, che il Cielo vuole esaudire le sue preghiere co 'l mandarli la morte», ma dindi a poco, io vedo venir da lui tanti medici, tanti barbieri, serviziali, medicine, siloppi, pittime, profumi, impiastri, gargarismi, e mille altre triacche da vòtar ventri e borse, né cosa alcuna li giovava. Di più sento il prefato vecchio, che un giorno quasi piangendo dice: «Vedete, o signori della mia salute gelosi, non guardate a cosa alcuna, né a diligenza, né a spesa, purch'io guarisca, ché a ciascuno darò grato riconoscimento d'aver molto conosciuto il beneficio fattomi». Così un giorno, avicinatomi al suo letto, fatto cuore io li dissi: «O mio signore, voi l'altro giorno non facevate altro che querelarvi della vita, invocando la morte, e ora ch'ell'è in viaggio per venir da voi, altro non fate che mostrar di volerla mal gradire; e perché questo, caro signore?». Allora il vecchio a me rivolto così disse: «Figliolo mio, sappi che non v'è la più facil cosa che il chiamar la morte, e la più dificile, che 'l riceverla in casa; e io per me mi contento più tosto, vivendo, di provar tutti i travagli della vita, che gustare una mez'ora un solazzo solo della morte!». Sì che mi credo che ancor voi, o cavaliere disperato, con la stessa facilità al presente la chiamiate, ma che con la stessa dificultà (quand'ella fosse in cammino) la ricevereste poi.
Credimi fanciullo, credami ciascuno di più maturo senno, ch'io certo morrei, se la morte negata non mi fosse.
Con licenza, signor principe.
Séguita, ché gustiamo del tuo spirito vivace.
O son ben nato d'un asino più grande della signorìa vostra s'io ve lo credo! Pigliate questo mio pugnalino, amazzatevi.
Non fare, ché si ucciderà.
Che si ucciderà? Questi polmoni fracidi! State a vedere: pigliate.
Da' qui.
Datevi.
Ch'io mi dia?
Sì presto, presto, che fate? Non s'indugia.
Io mi darei...
O qui ci entra il ma, come la cotenna ne' cavoli.
Io mi darei, dico...
Ma...
Ma...
Non lo diss'io? ma, che? ma, ho paura di farmi male!
Ma, considerando la forza de' prieghi e commandi di questo generoso principe, non debbo farlo.
Sì sì, porri co 'l sale! Quanto a me non vi stimerò giamai più gentiluomo di parola. Bella cosa, uh? Dalli, dalli, dalli.
Sta' cheto; olà, non più, dico.
Certo che Grillo questa fiata l'ha intesa.
Signor principe, io sapeva certissimo che averebbe mancato di parola, poiché nel più de' gentiluomini è questo costume di mancar volentieri e di prometter molto.
Or sù, poiché voi per me non vi siete tolto la vita, voglio farvi de' miei gentiluomini più cari; ma diteme, perché d'uccidervi v'era caduto nel cuore disperato pensiero?
A così caro signore sarà ch'io celi cosa alcuna? Certo no. Sappia l'eccellenza sua ch'io vivo amante d'una bellissima fanciulla detta Prudenza. Per ottenerla ho tentate mille stratageme, alfine fu il tutto un cercare di levar la luna alla notte, e 'l sole al giorno. Ma quello che più mi accorra è in pensando che altro amante me l'abbia rapita.
Rampino.
Signore.
Senz'altro questo amante parla di me, se pure questa Prudenza è la figliola di meser Alberto. Ditemi, gentiluomo, come ha nome l'amante che possede Prudenza?
Orazio.
Or sù Rampino, non son io.
Eh? Signore, vi sono molte Prudenze.
Questa Prudenza di chi è figliola?
D'un certo signor Alberto, gentiluomo di facoltà e d'anni assai carico, e d'avarizia assai più dovizioso.
Se questa Prudenza è figliola di questo Alberto, rallegratevi, ché vi do, una buona nova.
E qual è, signore? Ohimè, di già tutto gioisco.
Questo Orazio non ha goduto Prudenza, né sia giamai che la goda.
O lieta nuova! o fortunata quell'ora, che un tal signore mi tolse dal grembo della morte, riponendomi nel seno di somma vita felice.
Or non è questa una buona nuova?
Certo sì, signore, ch'è buonissima.
Or apparecchiatevi a riceverne un'altra, ma cattivissima.
E che sarà mai?
Sarà che Prudenza è mia consorte.
Ohimè.
Càppari, guarda mo, Rampino, se s'è fatto smorto e quasi di pietra?
O poverino.
O pessima nuova, o dolorosa nuova mortale.
Che sì, che torna su 'l chiribizzo di morire?
Credo pure che abbiate sentito il gran travaglio, eh?
Tale, signore, che non ho lingua per narrarlo, né cuore per soffrirlo.
Or sù, apparecchiatevi a sentire un'altra buona nuova.
Signore, per me ora sono perdute tutte le gioie, e i contenti, poi che ho perduta Prudenza mia.
Anzi, voglio che sia tutto al contrario.
E come sarà mai questo?
Come? co 'l darvi Prudenza per moglie.
Deh, per grazia, non cerchi più di traffigermi con questo schernirmi di più ancora.
Dico che da vero io ragiono, per la nobiltà mia incognita e non conosciuta. È vero che dovrebbe esser mia, ma perché vedo che tanto l'amate e perché v'ho fatto mio gentiluomo mi contento di cedervela.
Amore, che ascolto? e Prudenza sarà mia?
Vostrissima, vostrissima. Eccovi la fede.
O Cielo benigno, che dirò? Deh, se gli oblighi, che con sì caro signore tengo, avanzano di cotanto ogni umano ringraziamento, in vece mia parlino gl'istessi favori a me fatti e quelli siano che accusino quanto a così glorioso signore io mi viva obligato.
Non più parole; vi dico ch'è vostra, e di più le fo contradote di cinquanta fili di perle e di dugento rubini slegati e di trecento rubinotti legati in un gioiello. Vi fo dono di carozza, di cavalli, di lettica, e di muli; vi dono dodici molini e sessantaquattro paia d'asini.
O che ventura, gentiluomo.
Or sì che tanto certo sono d'ottenerla, quanto io già viveva fuora di speranza di non la possedere, colpa solo della mia gran povertà e dell'avarizia grande del signor Alberto; ché certo, s'io fosse stato ricco, l'averei fin ora avuta dal padre suo, e Orazio ne sarebbe rimasto senza, per essere anch'egli poverissimo gentiluomo.
Basti, che vostra sia, non si cerchi altro. Rampino?
Mio principe, mio nume, che vuole, che impone.
Batti a quella porta.
Io batto. O dalla casa, o dalla casa! Olà, dich'io.
Chi batte?
La nobiltà di tutti i prìncipi di Spagna e di tutti i baroni di Francia. O ecco Prudenza.
Ecco ogni noia per me, ma bisogna simularlo, conforme quello che mi disse il mio amoroso precettore. Con ogni debita riverenza, mio consorte e signore, le m'inchino.
Signora, non è vero principe quello che sta più d'un'ora fermo in un proponimento; per tanto dirò (a dirvela a lettere maiuscole) che mi siete omai venuta in fastidio; sì che prevedetevi pure d'altro marito.
O Signore, il principe che, ne' gravi e degni pensieri, esser dee più ben fondato che duro scoglio nel mare e noderosa quercia in monte, oggi adunque dovrà mostrare tanta leggerezza.
Ben si vede che siete una femminuccia, poi che leggerezza chiamate quello ch'esser dee nomato sommo sapere. Ma non più parole, tocca la mano a questo mio gentiluomo.
Come? O questa sì che sarebbe piacevole.
Or sù, m'intendete voi? Date qui questa mano, fate presto.
Dico che non voglio. Fermatevi signore.
Do' sfacciata, piglia questo.
O poverina me, una guanciata? Uh uh uh.
Eh, vostra signorìa non le dia.
Tu mi commandi? To' questo. A chi ti pensi di parlare?
Sua eccellenza mi scusi e mi perdoni.
Da' qui questa mano.
O me misera, a questa foggia? Non lo voglio, no no nonò.
Tu lo piglierai rabbiosaccia, sì, sì, sì, sì! Tocca qui dico. O fa' un poco ch'ora ei non sia tuo!
No, che non sarà.
No? Tu lo vedrai. Fa' che alla più lunga alle ventiquattro tu sia in guardia di ricevere il marito, perché come io torno voglio che si consumi il matrimonio. Fulgenzio vien meco, al palazzo. Tenetemi dietro, canaglia, e guardatevi, ché sono in collera, perché tanto offendo con le parti di dietro, quanto con quelle dinanzi, quasi toro bavoso e mugghiante, che tanto co 'l calcio, quanto co 'l corno offende.
Addio, mia cara consorte.
Io vostra consorte? Più tosto mi voglio levar la vita.
Voglio ben che moriate, ma di quella morte maritale, sì onesta e sì gradita, che morendo dà vita. Addio, mia cara sposa addirata.
Misera, ancor mi beffa, il traditore. Oh addolorata anima mia, e a qual maggior dolore aspetti di uscire da questo tuo mortale? Or sì, Orazio mio, che disperate sono le mie speranze di teco fuggire, poiché invidiosa fortuna, prima che tu m'involi, vuole ch'a te involata io sia. E sarà vero? e solo in pensarlo non mi leva da i vivi e non mi dà in preda a i morti? Ahi che affanno, ahi che lagrime, ahi che sospiri, ahi che umor freddo mi sento scorrer per l'ossa! ohimè qual tenebroso velo gli occhi mi ammanta? ahi che lassezza, ohimè ch'io manco, io cado, io moro.
Guarda, guarda.
Corri, Rondone, corri.
Che poca discrezione, non mi aspettare! È caduta lei.
O arcolaio, e che diss'io, delle nostre baccelate, eh?
Oh? delle nostre Succiolate! Sempre tu se' su' tuoi proverbi.
Oh? Udite il bue delle maremme.
Uh? Udite la vacca trentina.
Eh? Rizziamo questa povera signora ch'è caduta in terra.
Ma vi dirò il vero io. Ho tanto bello umore quanto costei s'abbia; per tanto, sì come gli è piaciuto di gettarsi a terra da lei sola, così le piaccia da lei sola di rizzarsi in piedi.
E tu non vedi che per isvenimento ell'è caduta?
Oh? S'è così, l'aiuto. Cànchero, pesa! Ho paura che tutti i morti le siano entrati addosso per farla più pesante, io.
I' ti vo pur anche a cotest'otta aiutare, sudiciaccio.
E io pur t'aiuto, sù via.
Sù via, issa, issa, issa.
Cotestui è stato aguzino di galea al sicuro.
Lodato il Cielo, ella riviene. Rondone, tu corri in casa per quelle mie acque odorose, per consolarla. E tu non parti ? tu non camini?
Siete pur buono, non sapete che il Rondone ha pochi piedi? Non si dice mai va', ma vola o balotta.
Oh com'è faticoso il viaggio della morte! Sfortunata Prudenza, se' pur di nuovo ritornata in vita, per di nuovo morire, acciò che sia doppio il dolore, doppia la morte.
Signora, s'è vero che cosa alcuna non si neghi a chi con non finta umiltà chiede grazia, richiedo, pregola, de gli affannosi suoi contrasti a darmi parte, ché come un peso è più leggiero a duo, che ad un solo, così il peso de' travagli communicato ad orecchio amico viene in gran parte a far minore la soma delle noie; né mi sdegni credendo che da abito così vile uscir non possano se non vili pensieri, perché da le siepi di sole spine spuntano ancor le rose e dalle rustiche conche si traggono le perole.
Il mio male è così disperato, che speranza alcuna non ha di bene.
E disperata nave sovente in porto sicura e lieta ricovrossi.
Ohimè, ché troppo la nave di questa mia vita è carica d'affanni e di tormenti, uop'è che l'onde di morte l'inghiotischino.
Le mani della prudenza la scarichino di tanto pondo. Ah signora, non si fugga la vita, che se ben è d'affanni ripiena, nondimeno è cara e desiderata.
Felice è la vita di coloro che nella Trapobana isola vivono, poi che saggia lingua riferisce che colà solo gli uomini vivono senza travaglio. Ma chi mira questo cielo, sotto questo clima forz'è che s'addolori, nato essendo alle angoscie, a gli affanni, al pianto.
Or sù signora, in grazia, si termini questo certame lagrimoso, e basti che ogn'un che vive dee cercar di menar vita allegra. In grazia, mi palesi il suo male, ché ogni male ha rimedio.
Sentomi così dalle vostre preghiere in queste mie amarezze far una dolce violenza, che forzata sono, cangiando l'assenzio in mèle, a dir quello ch'io bramava di palesare solo alla morte, oggi secretaria fatta delle mie passioni.
Sì sì signora, disce bene, islargatevi un pocolino, un tantolino, ché giova molto, vedete, ne' travagli e smisurati.
Or m'udite, cortesissimo giovine, che a tesser comincio, sopra le fila del dolore, la mia miserabile tela. Io amo un gentilissimo garzone, detto Orazio Cortesi, e in dolce trasformazione amorosa ambi viviamo congiunti. Ora nemico padre, intendendo far di noi amarissima separazione, terminò di darmi ad un principe sconosciuto per moglie, e questi non così tosto mi toccò la mano, che li cadde in mente di rinunziarmi ad uno ch'odio al paro (non dirò della morte, poiché solo per colpa di costui la morte apprezzo) ma dirò bene che l'odio quanto l'odio istesso odiar possa. Ma se pur questo principe d'ogni volubiltà e ignobiltà m'avesse conceduto un poco di dilazione di tempo, non sarei sì mesta, perché, avertito il mio caro Orazio, avrei seco potuto fare di quelle ultime resoluzioni che suol fare generoso cuore inamorato. Ma il peggio è che mi ha detto che come torna vuole che meco goda de' frutti maritali, o vero, alla più lunga, al tocco delle ventiquattro ore.
Chèti tutti. Non guadagno io un chicchirillò se senza andare da' giudici a squittinare, i' do la sentenza in vostra lalde? Ho la gozzaia anch'io, per dirla con quel miser Fulgenzio, che ad ogn'ora va qui dintorno ronzando; ma l'avrà errata questa fiata. Ditemi, non disse il principe che alla più lunga si doveva logorare il matrimonio alle ventiquattro?
Sì.
Oh? Mi servirei del motto di monna pippa gobba dalle poppe sudisce, che disse: «Se non ti piasce il parer d'aitri fa' a tuo mo'». Se non vi gusta all'otta delle ventiquattro godervi con cotestui, e voi alle ventidue godetevi con chi vi piasce.
Tu di' bene, ma questo non puote essere.
E perché? La donna non è come il pignattaio? Come ell'ha fatta la pentola, è ben pazza se non gli pone il manico a suo mo'! I' vi vo' salvare dalle mani di cotestui ad ogni modo, si dovessi fare alle pugna seco, e riportarne il naso pieno di bitorzoli.
D'ogni tuo affetto pronto al giovarmi io ti ringrazio, ma sappi che 'l tutto è vano per questa cagione, attendi. Già desiderosa io d'esser d'Orazio mio, oggi seco posi ordine di fuggirmene dal padre alle due ore di notte; or di veder Orazio mio, fino a quest'ora non bisogna già ch'io speri. Verrà in questo tempo Fulgenzio, verrà il principe, verrà mio padre, e temo che, dalla maggior forza superata la minore, far io debba quello che far già non vorrei.
Cicala un poco ancor tu Schiavottolo, e fa' che malgrado di cotestoro si vegga il bel gamurrino sciorinato, fatta isposa la signora Prudenza, e facendole moite gentildonne dietro un bel corredo, ella con gravità si cacci con la rosta le mosche dal viso.
Tu di' bene. Mia signora, perch'io so ch'ad un piagato d'amore tosto dar soccorso si dee, prima che lo spasimo amoroso li giunga al cuore, m'attenda, che l'alpestre viaggio di tanti affanni appianar le voglio.
O lo consenta Amore.
Or ora per amor suo andare alla piazza i' voglio, ché ben questo Orazio conosco; colà voglio in eminente banco salire, e con il canto e con il suono ivi tirare ogni occhio, ogni orecchio, a rimirarmi, ad udirmi. Non potrà fare che affaccendato Orazio per questa fuga non passi a caso per la piazza, subbito ch'io lo vedrò, farolli cenno e, avisatelo del tutto, delle gioie d'amore farò che s'arricchisca.
O gentilissimo Schiavetto, che la libertade ad altri comparti, o come già m'hai ravvivato il core, vicino a sommergersi nel profondissimo Egeo del mio pianto! Io me n'entro tanto consolata, quanto già sconsolatissima a questo aperto cielo io venni.
Or sue, caro erbolaio amoroso, se fino a cotest'otta avete pasciuta la mia signora di verde lattuca, arrecàtele, vi prego, ancora il baccello, accioché possa mangiar tanta fava, che se le gonfi il ventre, anzi che nel ventre gli nasca. Addio.
Ecco l'ampolla dell'acqua consolatoria. Che dite, non sono stato presto? non ho volato?
Se hai volato eh? Tanto vola ancora la testuggine! E che cosa hai fatto tanto in casa?
Ho pisciato un poco e ho cacato una voltarella e poi ho fatto il servizio.
Tu dèi essere molto stitico del corpo e dèi ancora patir di renella, in altra guisa non può essere.
Che patir di renella e di stitichezza di ventre? Io piscio come uno schizzetto e caco come un papero.
Or sù, lasciamo questo. Io vado nell'osteria per far della robba da vendere in piazza; tu va' per un poco d'arsenico, ché voglio che facciamo una composizione per ammazzar de' topi.
Se questo veleno si doveva comparare per amazzare i lupi, io voleva vòtar le spezierìe di marzapani e attossicar me solo, come re di tutti i lupi, ma poi che la cosa sta ne' topi, traditori e roditori di quanto formaggio nelle mie saccoccie nascondo, io mi contento, e or ora vado per veleno per attosicar questa razza vituperosa.
Contentissimo sono, o mio signore, di far quant'ella vuole; ch'è sommo giudizio ad ubidire a chi molto merita.
Or poi che vi contentate che Prudenza vostra figlia sia sposa non mia ma del signor Fulgenzio, quanto già fallito, tanto ora de me arricchito, chiamiamola. Ma chi è questo? Per mia fé, ch'egli è Rondone.
O che arsenico fino, disse di averti dato lo speziale!
Ma ecco sua eccellenza.
Le fo riverenza, mio signore.
Rondone? Sù, ch'è tempo d'allegrezza! Chiama il tuo compagno, che m'è tornata la voglia di ridere, ma rider non posso, se da voi altri io non vengo alle risa provocato, sì come appunto la pignata non può rider bollendo se tutta dal fuoco cinta non viene, onde se ne tragga poi quel pentolesco gorgogliamento.
Sì signore, lasciate che or ora lo chiamo e spero che tanto riderete che creperete.
No no, averò più caro che, per darmi occasione di ridere, tutti duo ridendo crepiate! E che dirai, furfante?
Eh? Non vedete, signore, che dico così per parlar conforme al proverbio? Or sù lo chiamo, ma meglio sarà ch'io entri, perché li debbo arrecar questa polvere per far bianchi i denti, vostra signorìa vuol provare?
No, ché noi altri si facciamo da' nostri barbieri nettarseli quando se l'arricordiamo. Vanne, ma presto ritorna.
Sì signore, or ora vado con quella vellocità che suole andare bue scompagnato al macello.
O che solenne furfante! Affé da cavaliere che mi piace questo suo umore. Ma chiamate in tanto, o meser Alberto, Prudenza.
Io la chiamo, signore. O dalla casa? Prudenza, tu non odi?
Chi è là? chi picchia? Il signor padre non è in casa, non posso aprire.
O che buona figliola.
Prudenza, io son tuo padre, apri.
O caro signor padre perdonatemi, io non l'aveva conosciuta.
Qui, signora, s'ha da fare la pace della guanciata ch'io le diedi e si ha da stare allegramente. Sù Grillo, Rampino, Cicala, e voi altri, pigliar carrieghe e scagni.
Grillo, Cicala.
Signore.
Che vuole.
Sù presto, fa' venir da sedere; vosco menate la corte.
Su, corte, tutti venite meco; sù presto, dico.
O ecco qua Schiavetto e Rondone.
Eccellentissimo principe, io son qua e ho apparecchiato cose meravigliosissime per farla stare allegra.
Così appunto bramiamo. Ma chi è colui che spunta da quel canto di strada? Ammazzàtelo. Olà, a chi dico?
Cacciate mano meco tutti, signori.
Mio signore, con le ginocchia a terra le parlo. E che offesa le ho fatt'io?
Invitissimo signore, la Prudenza seco sia e si ricordi che sì come il sole è adornamento del giorno, la luna della notte, che così la Prudenza è adornamento del grande. Che dispiacere le ha fatto questo povero gentiluomo?
Ah signore, non si mescoli (in grazia lo chiedo) il pianto, dove solo si attende il riso.
Gentiluomo, vi sia salvata la vita. Venite qua.
Son qui con ogni riverenza maggiore, mio signore.
Baciate questa mano, questa spada; ringraziate e l'una e l'altra, che dalla vita non vi abbiano condotto alla morte.
O che pazzo umore!
Così ho fatto eccellentissimo signore, con la lingua del cuore e dell'alma, da lei riconoscendo una nuova vita.
O ecco da sedere. Sù presto, senza parlare s'accomodi il tutto. O buono, o buono. Sedetemi appresso, ché vi do licenza.
O che cortese signore.
Pigliate, vi dono questa catena.
Troppo di favore carica il mio debolissimo merito, invitissimo prencipe.
Piglia questo anello, co 'l quale ho sposato sette duchesse.
O cortese signore, e che grazie sono queste?
Baciami nella guancia.
Tanto, signore, a me si concede?
Fa' presto dico, non più parole.
Con ogni maggior riverenza la bacio.
Bacia la bocca.
La bocca?
Sì, fa' presto.
Ecco, signore.
Baciami questa scarpa, presto; a chi dico? Puttanaccia, cospettaccio, ti darò delle pugnalate! Bacia questa scarpa, che rizza il tulpante in capo al gran turco prima che gran turco possa esser detto. Nettela prima con il mio feraiolo, to'.
Ecco, che co 'l mio la netto, benché così la baccierò ancora.
Non voglio che tu la baci così, né che tu la netti co 'l tuo feraiolo, ma con il mio. To', piglialo e nettela.
Per ubidirla, ecco che lo fo.
Or pìgliatelo, ché te lo dono; bacia ora e fa' presto.
Ecco ch'io la bacio.
Oh? Adesso i' son contento e se vi ho dato del tu, perdonatemi, perché quando vo in collera, così parlo co 'l re di Francia e con il re di Spagna. Ora sedete tutti. E tu Schiavetto, e tu Rondone, date principio.
Adesso, signore, mi lasci accomodar questa valige; poscia state tutti attenti, che adesso è 'l tempo d'allegrezza, e della maggiore che abbia l'allegrezza nel suo salvadinari.
Or sù, allegramente figlioli, incominciate a sonar voi con i vostri stromenti, ch'io pure incomincierò sonare con i miei sacchetti di doble mal tosate.
Signori, silenzio, ch'io voglio darvi un poco della mia mercanzia.
Oh? Signori, della sua mercanzia n'ha pur data tanto a Fiorenza, così ne dia in questa città, che si faremo ricchi.
Eh? Sarò ben uomo io di pigliarne tanta quanto tutti i fiorentini.
Sì? Orsù io comincio.
Tu c'hai le penne Amore, e sai spiegarle a volo, deh movi ratto un volo sin là dov'è 'l mio core. E se non sai la via co' miei sospir t'invia. Va' pur, che 'l troverai fra 'l velo e 'l bianco seno, o fra 'l dolce sereno de' luminosi rai, o fra' be' nodi d'oro del mio caro tesoro.
Tu c'hai le penne Amore,
e sai spiegarle a volo,
deh movi ratto un volo
sin là dov'è 'l mio core.
E se non sai la via
co' miei sospir t'invia.
Va' pur, che 'l troverai
fra 'l velo e 'l bianco seno,
o fra 'l dolce sereno
de' luminosi rai,
o fra' be' nodi d'oro
del mio caro tesoro.
Buono, buono certo.
Eccellentissimo principe, e voi altri illustrissimi signori, questo è un presentino tutto musco, tutto ambra. E di queste cose n'ho fatto una composizioncella, per tenere nella bocca, che per mia fé aprendola, n'uscirà un odore così grato, che né il popolo arabo, né 'l sabeo sentì giamai così soave refraganza d'odori. E perché io bramo che si conoschino gli effetti conformi alle parole, già io alla roba fo il prezzo, per tanto mandi ciascuno una dobla della cartella, che questo è 'l minor premio.
Grillo vien qua, di' che me ne mandi per tre mila doble.
Ma caro il mio signore, tanta mercanzia io non ho. Se vuol questa poca, è tutta sua, come pur suo è Schiavetto. Ma prima (in grazia) si compiaccia, sua eccellenza, che quel gentiluomo detto Orazio ne facci il saggio, e poi sua eccellenza faccia della mia mercanzia quello che più le aggrada.
Di grazia, eccellentissimo signore, io ne farò il saggio. Gettate, eccovi il fazzoletto.
Caro signore, dica quello che ne sente; ecco c'ho annodato il fazzoletto. Pigli, giovine innamorato e leggiadro.
Adesso dirò quello ch'io ne sento. O come sono delicati! Certo, signore, ch'è una composizione nobilissima.
Sì? Date qua tutte quelle che avete.
Eccole signore.
Pigliate signori fra tutti voi, ch'a tutti di questi odori fo dono.
Signori, cheti, ché adesso è tempo ch'io venda della mia mercanzia.
Signori, Rondone dice benissimo, ascoltiamolo.
Sì, di grazia, perch'è già pronto a darne sommo gusto.
Onorati signori, se Schiavetto vi ha dato della mercanzia e l'avete gradita, Rondone pure vuol darvi della sua, sapendo che non vi dovrà esser men cara dell'altra, per tanto, onorati padroni, non aspettate da me scongiuri, né calatina, né ch'io dica male d'alcuno, perch'io non so farlo. Io adunque, signori, ho una ricettina da far fallire uno che sii il più ricco uomo del mondo, in termine d'un mese solo.
O buono, o buono! Alla fé, ch'io incomincio a ridere, eh, eh, eh.
È grazioso costui, eh, eh, eh.
Una ricetta poi da far pigliare il più solenne mal francese del mondo? Io l'ho appresso di me, e così rara, che per farne la prova mi son pelato sette volte.
O questa è più bella, eh, eh, eh.
Ma adagio signori, questo è nulla. Guardate un poco questo invoglio di carta; non è bello? Sì, mo crediate pur certissimo che 'l bello di fuori argumenta eziandìo il buono che v'è dentro. Ma che, tante chiacchiere? Leviamo questa carta, quest'altra, quest'altra, questa, questa, questa pure, e pur questa. Eccola qua, signori. Ah golosi, correte a questo boccone, che così vi fuggirà la voglia di farvi appiccare per la gola! E se non è così, giuro, rinego, dispetto. Or sù venitevi a servire. Che fate? Via, presto, signori, ché non ho altro che questi quattro, vedete?
O questa ricetta tienila per te! Qualche goffo compererebbe della tua mercanzìa, del tuo unguento da rompere gli strangoglioni, o che ghittone, quelli sono quattro capestri d'appiccato!
È che burlo, signori, e questo fo solo per tenervi allegri. Questo invoglio di candidissima carta è quello che nasconde il tesoro ch'io m'intendo di darvi; né si creda che questo sia unguento per dolori, né pasta per conservare denti, ma una ricetta per giovare a tutto il genere umano. Queste, signori, non sono fandonie. Siete forse travagliati per colpa d'una grossa famiglia? Levate questa carta, quest'altra, questa. Guardate, signori, questa si domanda una fugaccia; e dato che fosse carestìa grande, e che non si trovasse pane, pigli un galant'uomo quattro di questi miei elettuari, e per via di zuppa, o di bocconi, o in altro miglior modo, pur che vada nel corpo, ch'io l'assicuro che se per tutto quel giorno sente fame, io n'incaco a Cerere se con le sue spiche pungenti non mi punge il preferito, quando io vado in campagna a vacuare.
O che bello umore, e dove domine trova costui queste cose?
Stupisco, signore.
Séguita, caro il mio Rondone.
Vedete voi questa inghistara e acqua? Ponetene in questo bicchiere, e acqua. O questa è l'importanza: verrà un ciarlatano, e con un poco di polvere di verzino, ponendovela nel bicchiere gli darà il color di vino; parerà all'occhio, che sia vino, ma saggiàtelo, sarà poi acqua. Ma io non fo così. La mia ricetta è di far quest'acqua parer vino al colore, e vino proprio al sapore. Che sia vero guardate, questo è un boccale, qui si ritrova il liquido, atto a dare a quest'acqua la perfezione. Or mirate, che dite? Qual è quel balordo che non dica che questo sia vino al colore? Vedete, io bevo. Or qual è quel testa di cavaletta campagnola che non dica ancora che sia vino al sapore?
Mo costui per far ridere è meraviglioso, eh, eh, eh.
Ma signori non cessa qui la cosa. Il terzo segreto è quello che vale. Ho venduto fino ad ora per gli uomini, ora vender per le donne io voglio. Signori, che credete ch'io serbi appresso di me per donarvi? Io voglio donarvi una palla muschiata, composta di testicoli di Castore e impastata del sudore che si leva fra le gambe di que' gattoni che fanno il zibetto. Questa palla è di sapone così fino e purgato, che per mia fede si potrebbe mangiare. E perché non crediate che ci sia calcina, cenere ed altre sporcizie, guardate, ch'io la levo dalla carta. Mirate signori, questa è la bambagia, la quale dalla palla io levo perché non si creda che in essa sia l'odore; ecco la palla, ecco ch'io la pongo in bocca, ch'io la mastico, io la mando abbasso; e se io non sento tanto giovamento quanto s'io mangiasse un torlo d'ovo, reputatemi un furfante.
Mo se vuoi ch'io ti dica il vero, tengo che appunto sia un torlo d'ovo. Lasciami un poco vedere la bambagia che gli levasti d'intorno.
Eccola signore; che fa, signore, se la mangia?
O furfante, questa è bambagia, poi? Questa è chiara d'ovo appresa.
E la palla ch'io ho mangiato era il suo torlo.
E che virtù ha questa palla?
Di far l'uomo indovino.
E come?
Non ha ella indovinato che questa non era bambagia, ma chiaro d'ovo?
Sì.
O vedete che siate indovino.
Eh, eh, eh, o che ridicolosa cosa, eh, eh, eh, ohimè, non posso più, dal tanto ridere.
Ohimè, che cosa è questa?
Signor Orazio, che vuol dir, ch'è così pallido?
Ohimè.
Perché vi slacciate il seno?
Signor io mi muoro.
Aiuto, ch'ei muore daddovero. Olà Schiavetto, hai qualche rimedio contra veleno?
Ogni rimedio è tardo per lui.
E perché? Ohimè, Orazio è venuto meno! Sostenetelo. Oh povero gentiluomo.
O Prudenza sfortunata, che miri?
Sappiasi che per commissione d'un suo capitalissimo nemico sono andato gran tempo cercando costui, per tôrgli la vita; e oggi appunto con que' moscardini hollo avelenato.
Ohimè, e io sono avelenato?
No, poi ch'egli solo avelenai.
Ah traditore.
Ah crudo avelenatore.
Ah furbaccio.
Ti voglio ammazzare.
E no, signore, e no.
Non mi tenete, non mi tenete.
Lasciate, signore, questo carico a me. Ah furbaccio.
Ferma là, che ti do di questa valige ch'io ruoto nel capo, ve'? Ferma, ferma.
Olà, che romore è questo? olà, che armi ignude?
Che vuoi tu, furfante?
Signor principe, questo è 'l Bargello, con la Corte.
Sì? Perdonami, Bargello, io non ti conosceva.
Si facci pur presto quello che s'ha da fare, ché io non voglio fuggire, ben ch'io potessi.
Vedete, io non so nulla, e se vi manca boia lo farò io.
Basta, basta. Bargello, piglia quello schiavo e quel suo compagno, che tramendue hanno avelenato questo gentiluomo.
Sì? Piglia, piglia, che scappa.
Io non iscapperò, pigliatemi pure.
Piglia, piglia.
Salva, salva.
Corri, corri.
Fuggi, fuggi.
Tenetelo, tenetelo.
S'io lo so. E duo a terra. Fuggi Schiavetto! Vieni a cavaluccio.
A furbo.
To' questo calcio.
Ohimè il ventre, ohimè ohimè! Dietro furfanti.
O che furbo, porta via colui a cavaluccio, eccolo.
A furbo.
Menti per la gola, to'.
Ohimè, calci.
To'.
Ah ah? Tu cadesti alfine! Vedi, che nel tirarmi io ti presi la gamba, né ti ha giovato l'esser di razza di mulo.
È meglio esser razza di mulo come me, che di becco come voi altri. Or sù, ci sono. Andiamo pure in prigione, fate presto canaglia, ch'io mi voglio mutar di camisia. O via finitela.
Sì sì, va' pur là furbacchiotto, tu ci sei adesso, né fuggirai al sicuro, se teco non fugge questo braccio spiccandomelo dal busto.
Tienlo sicuro ve', Bargello, e quell'altro furbo ancora.
Sua eccellenza lasci pur la cura a me di questa carnaccia da corbi.
O che traditori! Signor Alberto, portiamo in casa il signor Orazio, poiché disperata è la salute sua. Oh povero gentiluomo.
O misero giovine.
O più sfortunata Prudenza, o giorno infausto.
Signor Fulgenzio diasi pace, ché in somma le cose fatte con poco fondamento in breve ruvinano; per dirgliela, mia figliola confessa il merito suo, la sua virtù, la sua nobiltà, ma non lo vuole per consorte.
Ben so il perché, ma basta.
Perché, di grazia?
Non lo voglio già tacere. Perché è d'Orazio amante, e ora ch'egli è morto, sprezzatrice è fatta anch'ella della vita.
Veda signor Fulgenzio, già si sa ch'io stimava di dover dar mia figlia ad un uomo ricco, sì che perciò, e vostra signoria e il signor Orazio dovevano viver lontani da questa speranza, colpa della povertà loro; e s'io mi era indotto a darla al signor Fulgenzio, questo io faceva perché il principe mi prometteva gran cose. Ma ora, che in casa se n'è lavate le mani, anch'io ritorno nel mio primo pensiero; né speri giamai d'averla. Addio signor Fulgenzio, io vado a chiamar colui che piglia in nota le denunzie de' morti. Mi perdoni se forse la risposta le pare acerba; addolciscasi co 'l sapere che ogni padre desidera più che può il maritar bene la sua figlia.
O sfortunato Fulgenzio, privo d'ogni speranza di godere quanto di bello il Cielo concede a' mortali, che in terra goder si possa! Ma a che disperi? non sai che quando fortuna al mortale mostra minaccioso il volto, che allora pensa il modo di farlo felice? Odi l'inganno ch'ella ti narra? Non va Alberto a trovar colui che piglia in consegna i morti? Sì non impose a Prudenza che non dovesse aprire ad altri uomo che a costui, caso che senza di Alberto venuto fosse? Sì pur, celato non t'è che questo tale da veruno della casa d'Alberto è conosciuto. Or via, amante coraggioso, fingi tu con abiti e barba mentita questo tale, prima che Alberto lo trovi e seco lo guidi. Vieni a questa casa, picchia, entrane; poscia retira Prudenza in parte segreta fingendo d'essere a parte de' suoi amori, mercè d'aver ciò dettogli Orazio, e quando colà soletta l'avrai e che altri discorreranno sopra il morto giovine, tu cogli a forza da lei l'amorosa messe, che nel campo d'amore sovente raccoglie falciatore amante e accorto. O come già mi pare d'averti nel seno, dolcissimo cuor mio! Alle fraudi, a gl'inganni, a i bei furti d'amore!
Solfanello, che ti pare di questa bella e nobile città di Pesaro, e di questo popolo così cortese e amator di forastieri?
È bellissima questa città certo, e credo che della cosa delle comedie farete molto bene, e in particolar voi, che, solo, fate tutta una comedia; invero che ogn'uno si suol maravigliare. Ma ecco un'osteria, c'ha per insegna una castagna fruttifera. Meser Facceto, che vi pare?
Eh? Ogn'uno conforme la sua bizaria si governa. Batti un poco, ché tu dèi essere stracco, dalla porta a qui avendo portata questa valige in ispalla.
Lasciate ch'io la pongo in terra, e or ora batto. Corpo di me, che l'aria dee esser molto sottile in questo Pesaro, perché mi sento le budella che dentro mi mangiano. O dall'osteria? Olà olà rispondete, se non, che con le sassate scoteremo dalla insegna tutte le castagne al sicuro! Olà, olà dich'io.
Che domine di picchiare alla sbardellata è cotesto?
Oh? Càzzica, è da Firenze non è oggi, vero monna Pippa gobba?
Do' briccone, e che m'uccelli tu forse, che ti stiaccio il naso, che sie?
Oh? no daddovero. Oh? no al corpo di sampuccio, oh? no al corpo di santanulla! Ne volete vo' più di questi vostri, oh, oh, oh?
Oh? Ti dia!
Madonna, datevi pace, perché costui è 'l più bello umore che viva al mondo.
Sin a cotest'otta, non mi piace punto, punto. Or che volete voi albergare? Che mestieri è 'l vostro?
Di far comedie.
Comedie? Oh? Cotesta è bene la mia ventura! E sapete se mi piacciono! E che parte fa cotestui?
Io? Impiccio le candele e le torcie; e per questo mi chiamano Solfanello.
Eh? Non è maraviglia, se per accendere le torcie e le candele si chiama cotestui Solfanello, ché pur anch'io per far l'osteria, c'ha impresa l'albore della castagna fruttuosa, mi chiamo monna Succiola.
Ma canchero! Pochi forastieri toccheranno la vostra osteria, e questo perché avete la castagna molto spinosa.
Sì, ma le punte sono novelline, che più tosto ti solleticano, che ti punghino! Ma da te, Solfanello, bisogna istar lontano, ché da ogni canto scotti.
Sì, quando sono acceso scotto, ma adesso no. Toccami, e da i capi e nel mezo, e vedrai ch'io non mento.
Or sue, se non iscotti, tu puzzi da ogni capo almeno.
Che volete, il Solfanello puzza dal capo e Succiola nel mezo.
O che tristo, dove domine è andato a quest'otta a ficcare il naso. Ma ascoltatemi, né andian dietro alle novelle. Mi volete vo' voi per fare una ruffiana nella comedia?
Sì, ma bisogna sfrisarti.
O nato di becco, guata come tu parli ve', ch'i' ti darò d'un zoccolo nel capo, e ti coglieroe.
O via, che burlo, gatta inzoccolata!
E pur Fiesoli.
O che spasso.
Non mi fare instizzire, perché andrà male, ve'?
Burlo, burlo. Potta di me, la Succiola s'era bene riscaldata, bastava ora che io vi accostasse il solfanello, ed era fatto il becco dell'oca.
O che forca, sallo dir meglio? Or sue, andianne ch'i' ti voglio albergare, perché i' non sono quella capassonaccia che tu t'andavi immaginando. Entrianne.
O che cara Succiolina.
O che gentil Succiolaccia.
Diavolo accòrdela, oh? Vo' mi tritellate così il nome! Io non sono né Succiolina, né Succiolaccia, ma la Succiuluccietta, figlia della Succiulucciotta.
O bene, o bene, o bene, andiamo! Voi siete una Succiola d'oro.
Non dite così, càzzica, che i cerchieri non mi martellassero tutta la Succiola.
O che furbetta, entriamo.
Andianne.
Fortuna, se giamai favoristi gli arditi, favoritrice oggi di Fulgenzio ti mostra! Tu pur, cortese Amore, a gli amori miei tutto amore divenuto, impetrami il valore di vincer la bella e cruda nemica mia! Ecco che, fatto per te Proteo amoroso, vesto questa veste, anzi, con questa barba quasi a me medesmo dificultà rendo s'io mi sia Fulgenzio. Voglio assicurarmi di battere per scemare i colpi del dolore, del timore, che il cuore mi percotono; anzi, che mutar la voce alquanto io voglio.
O di casa? o signori, chi è che di voi in questa casa mi risponda?
Chi è lì? Siete voi forse quello che, per mia morte, piglia in nota i morti?
Sì signora, quegli sono: ma per vostra morte poi già tale non sono.
E messere, perdonatemi, so ben io qual duolo così sforza a ragionar la lingua. Or sù, vengo ad aprirvi la porta, acciò che 'l morto a riconoscer veniate. Così volesse il Cielo che prima che da voi mi conducesse il piede, Morte le porte sue mi spalancasse, per venire a vedere come disdica che una malviva tanto oggi viva. Questa cura di veder chi picchia, e di aprire, solo mia cura feci, odiando un certo spelatuccio detto Fulgenzio, temendo mio signor padre ch'egli con la sua prosonzione tanto non s'avanzasse, che di questa casa si facesse dominatore. Aspettatemi ch'io vengo.
V'aspetto signora.
Ah discortese, io sono un Fulgenzio spelatuccio, eh? Se tu avessi guardato ben bene questa barbaccia, m'averesti conosciuto per un Fulgenzio pelosaccio. Ma ben so che lo strale delle tue parole s'indirizza al ferire il bianco della povertà mia. Ma in te, o minera d'ogni tesoro, arricchirò (e bene in breve) la mia povertade. Eccola appunto.
Per vita vostra entrate, fate presto, ché da ogni canto mi pare di vedere spuntare questo ganimede senza camisia, questo ch'odio più della morte.
Ecco, signora, che frettoloso, per ubidirla io entro.
E in questa età cadente d'ogni quiete, d'ogni riposo desiderosa, e di più, doppo grave e lunga infermità, ti conviene, o Belisario, a forza andar viaggiando? Basta, basta! Ancor, ch'io sia vecchio, e mi regga a pena sovra questo bastone, non dimeno il desiderio di vendetta mi fa credere che questo non sia bastone semplice, ma una gamba di più de gli altri uomini, dalla natura concedutami, accioché nel seguitare gl'inimici miei io sia più veloce. Ma perché tu se' (o povero vecchio) alquanto stracco, ti ricovrerai, e reficierai a questa osteria, e domani poi, per tempo levandoti, commodo spazio conceduto ti sarà d'andar terminando l'interminate miserie tue.
O dall'albergo? o là, v'è alcuno in questa abitazione? o là, o là, dich'io!
O che ti venga il gavàcciolo, pinchellone! Che bussare è cotesto di bastone? I' vo' pur vederlo.
O di casa.
Ohimène, ohimène i' son morta.
O povera donna! Perdonatemi, io son un poco sordotto, e non avendo udito rispondermi, i' volli battere di novo co 'l bastone, e vi detti su 'l capo.
Che ti venga l'anticuore, vecchio cucco! E che domine, va' tu forse per viaggio rompendo il capo a le femine?
Già io vi ho detto la cosa come sta, e di novo vi chiedo mille perdoni.
S'il mio capellino di paglia non mi riparava gran parte della botta, i' stava fresca! Nondimeno il colpo molto ben passoe. Che voresti vo' voi?
Alloggiare.
Uh uh? Bisognerebbe ch'io avessi l'osteria molto larga a tanti forestieri. Ci vorrebbero pentole, ci vorrebbero mestole: insomma i' non v'ho tanto buco, che v'entrasse una lucertola. E creditemi messere, ch'io non vi uccello, tutt'oggi ho cuscinato, e per via viscina e per via segreta, mandate alcune coselle al fornaio, per far cuoscere; perché cotesta sera si farà ad un prencipe, ch'io alloggio, la cena. E ora voglio andar per delle susine secche e per un po' di sapa.
Come si chiama?
M'uccellate vo' forse? O cotesta fagiolata non farò no, a darvi il suo nome! Non vuol esser mentoato. Bastivi ch'egli è principe di mezo il mondo. Non è troppo bello, ma ricco tanto, tanto che istupisco! Egli è mezo zoppo, va caminando a tentone, a tentone; ha un certo viso di grifo; egli è zacconato e caputo; è gozzuto e naticuto come una mosca culaia; si scorubbia per nulla; ha un certo tintinno d'una voce fastidioso; è lercio, e più che isciudicio; ha il piede bovino, la mano ad uncino, l'orecchio caprino, l'occhio porcino, e le ciglia congiunte; è gobbo, guercio e ha quattro fontanelle e il brachiere. Senza quegli abiti pare uno che nato sia per guardar le zèbe, ma con que' panni d'oro, pare il Berlingaccio vestito da festa.
In effetto, ne gli Esopi regnano le virtù, e ne' brutti Sardanapali le ricchezze.
Egli è ben poi il più liberale che sia nel mondo. Hammi donati duo fili di catena moito belli, eccogli. Or guatisi un pocolino se regnoe giamai animo tale in alcun Rene?.
O com'è bella.
Che volete vo' di piue? Per ischerzo mi piccica una mela, e mi dona cotesto anello; mi solletica ne' fianchi, e mi dona cotesto gioielletto. In somma, non ho pigliato erro, cotesta è la mia fortuna, anch'io ho paglia in becco.
In vero, che quanto costui è brutto di corpo, è bello d'animo.
Vi so dire ch'egli è un gallo, che canta male e razza bene. Dinari poi? Io n'ho di già empito un mocchichino di bucato.
Madonna, mi dispiace di non poter alloggiare in casa vostra, ma che si può fare? Or sù, prima che la sera giunga, io voglio andarmi a provedere d'alloggiamento, poi che appunto in quest'ora ogn'animale, chi alla tana, e chi al nido si riduce.
Or sue, in altra occasione l'albergo è vostro. Addio.
Arrivedersi.
O vecchio muccicone, se ti credevi ch'i' ti volessi albergare! Mi venga il bene, se l'altra notte un certo meser Zambarda vecchio, albergando non m'ebbe ad assordare con il tossire e con lo spetezzare. I' voglio tornar da meser Facceto comico, che tanto gusto mi dà nel scicalare.
Fuggi pure; ti vuo' levar la vita, s'a me levasti l'onore.
Fermatevi signora, non s'affatichi correndo di tôr la vita a chi la vita dar le vuole in potere, se d'ascoltar due parole sole si farà degno chi, per sentenza sua, debbe morire.
Il mio rapito onore non merita tanta dilazion di tempo. Ah rapitore di femminil pudicizia, tu fuggi?
Non fuggo per tema ch'io m'abbia d'essere piagato, ma per lo disgusto ch'io sento di non esser da lei ascoltato.
Pur bene sarà ch'io l'ascolti, e poi che 'l ferro nel l'empio io rivolti.
Or che saprai dire, che dir vuoi? Ohimè comincia, che tanto m'è caro l'indugio, quanto che doppo l'aver ragionato precipitosa esser dovrà la mia vendetta.
Eccomi a' piedi suoi, con il ginocchio del core assai più chino, che con le ginocchia del corpo. Ah Prudenza, ad altro fine (e mi si creda) adornata di tal nome di Prudenza non fu, se non perché, dal nome suo ella fatta oggi prudente, dovesse dal petto sbandire l'ira, il furore; e considerare che pure, me uccidendo, uccideva con un colpo solo e 'l servo suo, e 'l suo amante, e 'l suo consorte. Sù, Prudenza, che s'indugia? m'è caro per lo suo ferro, per la sua mano, di morire! Ecco ch'io m'apro il seno, ecco ch'io le facilito, ecco ch'io le agevolo la via, acciò che mi conduca a morte. Trafigga, e m'apra pur questo petto, ché ben so che rimirandosi ella stessa nel mio cuore, non sarà così cruda, che non si dolga d'aver atterrato quel petto che natura fece erario della imagine bellissima sua. Non meritava, così pregiata effige, d'essere scolpita in oro, overo in gemma, ma in un côr vivo e inamorato, e perciò cortese natura il mio elesse fra molti amatori, come il più puro nelle fiamme de' miei sospiri purgato, e nell'acque del mio pianto lavato. Or se nemica alla natura, ad Amore e a lei stessa esser vuole, atterri questo corpo, laceri la bella imagine sua. Sù, che s'indugia? Prudenza, m'è caro il morire, per non vivere in disgrazia sua ogn'or morendo. Ecco le testimonie del dolore, che a mille a mille da gli occhi io spargo! Pure la vindice mano è di ferro e di vendetta armata, pure la vittima a' piedi suoi mirasi prostrata.
O Prudenza, o Prudenza, da quanti varii affetti combattuta se'! Pietade e vendetta in te ragionano, ciascuna oratrice faconda, e ti persuade alla vendetta e dalla vendetta ti dissuade. Or l'una t'acquista, or l'altra dall'acquistante ti ruba; or questa fuggi, or questa segui; or vuoi, or disvuoi; or obliando in tutta la pietà, movi la mano, drizzi il ferro, vibri il colpo; ma mentre l'acuta punta precipitar nell'inimico seno vedi, ecco Imeneo che fa il colpo arrestar così dicendomi: «Che farai micidiale? Al fine dura forza ti sforza a chiamarlo consorte, e come tale a bramar anche la salute sua; ond'ha che prima il ferro giunga al suo petto, tu il colpo nel mezo del cuore senti». Lassa, che far mi deggia non so. Vendetta di nemico, voglia dell'amante mio ingiuriato, vorrebbe che sparger li facessi il sangue. Pietà poi di colui, che consorte oggi chiamar debbo, m'impone ch'io, lagrime spargendo, da terra lo sollevi e mio consorte il chiami. Nell'uno avampo d'amore, nell'altro per l'odio aghiaccio; nell'uno tutto mèle d'Ibla, nell'altro tutto veleno libico i' sono. E in queste mie strane e tante irresoluzioni, né cedo, né m'avaloro; né perdono, né vendico; né getto il ferro, né ferisco; né do vita, né uccido; ma io sola, piena di pace e di guerra sono, e io sola ferita. Tale è cacciatore, che la foresta scorrendo, scorge la fèra. Ella sorge e lo fugge, ei la segue, ambe le mani di dardo acuto armate avendo, ed eguali al ferrire esperte. Qua la fiera s'incespa, là subito smacchia, qua alla diritta corre, là alla sinistra fa mille volte, e tanto qua e là s'aggira, ch'or bramoso il cacciatore con la destra, or con la sinistra di ferirla, mai non la ferisce, ond'ella libera al fine sen' fugge. La fiera se' tu, la cacciatrice io sono, i duo dardi acuti, che nella destra, che nella sinistra mano io stringo, l'uno è 'l dardo della pietà, l'altro della vendetta. Ferir ti vorrei, ma qua t'aggiri alla sinistra con diversi giri d'una profonda umiltà, colà alla destra fuggi e inselvi come fèra da me odiata; qua alla sinistra ti dimostri ingannatore, colà alla destra ti discopri amatore; or qua nemico, or là consorte, sì che l'una mano all'altra il colpo cedendo, e l'altra all'una, fa ch'io giamai ferisca, e tu illeso ti trovi. Ma perché è meglio che donna rimanga più tosto onorata e invendicata, che vendicata e disonorata, Fulgenzio, pace trovando ne' miei interni contrasti, io ti perdono. Ed ecco, che la mano disarmata tanto ora verso di te io movo, nunzia di pace, di vita e di fede maritale, quanto già contro di te la spinsi, ministra di guerra e di morte.
O cuore generoso, o anima gentile! Scusa, scusa l'amoroso fallire, cagionato da quella dolce violenza che da te ne' cuori far si sente, con isforzo irreparabile.
Olà? Chi v'ha dato questa licenza, o signora Prudenza? e a voi, o signor Fulgenzio inzamarato? Così, signor Fulgenzio, a procedere v'insegnano que' nobili costumi, che vosco diceste di trar dalle fasce? e qui, credete forse che terminar si dovrà questo negozio? questo affronto? E tu, malvagia, dicevi poi di non voler Fulgenzio e ora seco abbracciata (e su la strada) i' ti ritrovo? Ah, ben è vero che tutto il mondo non terrebbe a freno una femmina allor ch'ell'è disposta di voler far la sua lascivia sazia! Ma perché, con il discoprirmi nella strada il fallo tuo, mi discopri ancora il modo con ch'io debba castigarlo, dammi questo ferro, ti voglio morta alla vita, come se' morta all'onore.
Pietà, signor padre! Ohimè, i' fuggo.
Deh fermatevi, o mio signore, o mio caro suocero, o mio solo padre.
Tuo solo padre? E' ne mente, vicini. O che furbo, per far ch'io paghi i suoi debiti, suo padre mi chiama! Né suocero, né padre di fallito io sono. Puttana di me, non lo voglio comportare! Di' sù, furfantella, v'è altro, che questo abbracciamento ch'io ho veduto? Di' sù, fa' presto, non occorre fare il viso lungo, e 'l viaggio del gambero con l'andar indietro. Di' sù, ché te lo ficco, ve'?
Uh? Non fate.
Lo dirà, lo dirà, signore.
State cheto voi, meser Cicciapottolo nell'agresto! Di' sù, v'è altro?
Signor sì.
Che cosa, un bacio?
Signor sì.
Altro?
Signor sì.
Che cosa, un toccamento di tette?
Signor sì.
V'è altro?
Signor sì.
Che cosa?
M'ha fatto la gambaruola.
La gambaruola? Or sù, so il rimanente: ella è caduta, lui gli è caduto sopra e l'ha impregnata. A porca, a sfacciata! La voglio ammazzare.
Eh no signore, pungavi più la pietà figliale, che punger ella non procura di ferro acuto le proprie carni sue.
Deh caro padre, se pur brama di ferirmi, ond'io ne muoia, il ferro, che dal fianco io tolsi a Fulgenzio, sia quello che mi ferisca, che m'uccida, ché contenta morrò per mezo delle cose sue.
O temeraria, e mi burli? credi che non intenda questo anfibologico tuo parlare? Or che tu brami per lo pugnale di Fulgenzio morire, Fulgenzio voi, che sapete doprare il vostro pugnale, poi che i giovini sempre l'hanno in mano, a voi tocchi a far quel colpo che al presente a costei tanto piace.
Non sia mai vero, ch'io debba dar la morte a chi è la vita mia.
Eh? Che non m'intendete.
L'intendo ben io, signor padre.
Sì? O come la donna è saggia, quando si parla del suo interesse. Or sù, perché voglio più come padre perdonare, che come adirato vendicare, vi perdono. Abbracciatevi, baciatevi.
Uh? Signor padre.
Do' furfantella, tu fusti prosuntuosa e golosa, tu me lo fara' dire! e ora in questo, tu vuoi essere onesta e senza apetito! Baciatevi, dico, se non, che vi ammazzo tramendue.
Ecco, signore.
O così, bon pro vi faccia, mi si dirà poi l'inganno com'è stato. Or che per voi ho inteso cose nuove, e di non volgare stima, e voi per me pur dovrete intender cose di grandissima maraviglia. Sappiate adunque che una donna detta Florinda, che in Napoli tra Orazio e lei passò fede di matrimonio e godimento, è quella che in abito di schiavo e sotto nome apposito di Schiavetto, schiava di fortuna andava errando, per far tanto schiavo di morte Orazio, quanto Orazio aveva di lei fatta schiava del disonore. E oggi appunto teco parlando, e inteso che Orazio di Florinda (ch'è l'ingannata) s'era dimenticato, per ricordarsi di Prudenza, tanto lo sdegno la dominò, che più pronta all'odiare che all'amare, s'appigliò come sdegnata, come infuriata, di vendicarsi, ma non contro di te, ma contro di colui che in istato così misero posta l'avea. E qui mandato un certo suo Rondone per veleno, dandoli a credere che composizione contro i topi far volea, se ne tornò da lei; ma non già con veleno, ben che per veleno lo speziale (al balordo) creder lo facesse. E questo ben creder dobbiamo che sia stata providenza del Cielo, co 'l porre in mente allo speziale di non dar veleno a costui, che avendo aspetto e azioni di pazzo, cosa da pazzo fatto non avesse ancora. Ma solo li dette una certa composizione che 'l vomito moveva, la quale quella fu che gustata da Orazio, ch'è gentile, gli pose quella nausea, ed egli, vergognoso alla presenza di tanti gettar fuori, si ritenne e li cagionò lo svenimento.
O caro signor padre, come sapete questo? Ma la giovine ha patito cosa alcuna? O forza d'amore e d'onore.
È rimasta illesa dalla giust'ira della giustizia, poi che lo speziale stesso, mescolato con la turba che seguiva questo Schiavetto mentre andava inanzi al signor governatore, udendola (ben che scoperta donna) condannarla a morte, forte cridando d'essere ascoltato, il signor governatore gli fece far adito fra la calca; e comparsoli avanti manifestò quanto a voi ho già palesato. In questo mentre, «Grazia grazia!» tutto il popolo chiamando, alle voci di tanti commosso, il signore grazia disse, e grazia le fece. Ed eccola apunto di qui comparire, con quel suo Rondone.
Oh Schiavetto, voi siete donna? Eh vi vedeva ben io caminar molto larga! Oh perché non l'ho prima saputo.
Generosa Florinda stii lieta, ché in casa ho il suo amatore, il quale perché doveva esser suo, poiché con tanto sudore e lunga peregrinazione l'acquistò, il Cielo ha fatto con gran prudenza ch'ei non sia di Prudenza, e che 'l vero sia, ell'è moglie di questo gentiluomo.
Signore, la soverchia e trabocchevole passione amorosa m'indusse a far l'azione più d'infuriata, che d'innamorata; ma lodato il Cielo, che, rimirato l'affetto della fedeltà mia contro questo infedele, quanto fida felice mi fece.
Allegrezza allegrezza.
Allegrezza allegrezza.
Ora sì che stridente sarà il Grillo.
Or sì che assordante sarà la Cicala.
Grillo, Cicala, che cosa, eh?
Lo voglio dir io.
S'io lo so. Lo vuo' dir io signore.
Signore saprà...
Saprà...
Come...
Come...
O Cicala, il tuo cantar m'assorda.
O Grillo, lo stridor tuo m'annoia.
Che diferenza è questa! Or sù, sia che si voglia, eguale mancia tramendue avrete, sì che o parli l'uno, o l'altro taccia, ciascuno del parlare e del tacere avrà premio eguale.
Questa è stata nobilissima pensata, poi che io mirava la cosa molto vicina per fare alle pugna.
Or, che s'indugia? Cicala, Grillo, chi di voi dà principio?
Signore, come per tacere s'ha tanto da guadagnare come per parlare, io, che più di lui voleva mostrare di saper parlare, voglio mostrare ancora di saper più di lui tacere; per avanzarlo così tacendo come parlando.
E io poi, che con questo pensiero teco m'azzuffai, bramoso di vincerti nell'impresa del parlare, vincerti voglio anche nell'impresa del tacere, acciò che, tuo malgrado, mia sia la vittoria, che contro di te o tacendo o parlando io desiderava.
Grillo, di' sù tu, figliolo. Che cos'è?
O s'io parlo, sono figlio del marito della capra.
Dillo tu, Cicala.
O s'io lo dico, sono figlio anch'io della moglie del toro.
Grillo?
S'io lo so.
Cicala?
Sì sì.
Non lo volete dire eh?
Oh che furbetti, alcun non parla.
Olà, se' tu di sasso, Grillo? Né si move.
E tu, Cicala, che fai?
E questo pare un marmo.
Signori, il signor Orazio è sano e allegro.
Sì? O piglia quello che doveva esser di questi duo muti.
Ventura e' siedi! Io li ringrazio.
Da' qua que' dinari.
Dico che sono miei!
O questa è bella.
Lasciagli star que' dinari, che sono suoi.
Venivano a me.
Pur a me venivano.
Tu menti.
Menti tu, to' questo.
A furbo, to' pur tu.
Signori, mentre che si danno addio, e io vo a porre in governo i dinari.
Eh, eh, eh, come i taciturni sono rimasti più carichi di pugna, che di mancia. Si dettero di forti pugna, e dandosi partirono.
Certo ch'è stata una cosa di spasso. Ma ecco il signore.
Signore Alberto, il signor Orazio non ha male alcuno, eccolo; di più, gli è venuta una così fatta fame, che mangiarebbe un lupo.
O come, caro signor Alberto, come, o cara Prudenza mia, con gioia inusitata ambo vi miro.
Poverino, non sa, non sa. Sappiate, signor Orazio, che tanto il sole il mondo non rallegra all'or che dal notturno orrore lo disgombra, quanto la presenza sua allegrezza pone ne i cori nostri, per la ricevuta sua salute.
Io la ringrazio. E ben da questo risorger mio conoscer si può il merito della mia fede, del mio amore, avendomi lo stesso Amore , la stessa fede tratto da' morti, solo perché tra i vivi Prudenza mia goder in nodo strettissimo di matrimonio potessi, come appunto questo invitissimo mio signore hammi promesso, fattolo a parte, doppo il risorger mio, dell'amor ch'entrambi si portavamo. Di più, con generosa mano promesso avendomi di suffragare la mia molta nobiltà, in molta calamità caduta.
È verissimo, e così confermando giuriamo.
Orazio, concedo che per quello che s'aspetta all'amor nostro, per quello che s'aspetta alla generosità di così invitto signore, possa esser quello che dice; ma nego poi, per la parte che a me s'aspetta, ch'esser possa questo, essend'io di Fulgenzio, al presente, consorte.
Così, Fulgenzio, ti insegna l'esser nobilmente nato a tradire l'amico? Procàcciati d'armi, ché or ora teco far quistione intendo.
Se a voi gustoso e lecito fu il burlarmi, quando dietro alle mie spalle con Prudenza parlavate, non ben conosco che in tutto sia indegno l'aver burlato voi, poi che voi questo modo m'insegnaste. Ma poi che di far quistione desiderio avete, cacciate mano, ché ben meco ho dell'armi.
Sì? Caccia mano, difenditi.
Queste sono l'armi che meco porto, per offendervi, o Orazio. Queste chiome d'oro sparse sopra gli omeri di questa che piange a' piedi vostri, è quella ferza che sferzar vi debbe, in guisa che sforzato siate a far palese il vostro fallo. Ah già ben miro che sostenete i colpi, e che al vivo vi trafiggono, or in pallido, ed or in vermiglio il volto cangiando. Or via, si mova il piede, s'alzi il ferro, s'indirizzi il colpo; così coraggioso eravate innante, e ora così avilito siete? e quali armi contro di voi adopro? una ferza alfine, flagello di fanciulli.
Ahi, che vidi?
Senza, o crudo Orazio, che a ragionar si mova questa lingua, ben sai, ben sai, ch'altro accusar non dee se non ch'io sono Florinda e tu Orazio sei. Io quella Florinda che, per troppo teneramente amarti, a termine di tanta calamità son giunta, ch'a pietà di me si move l'impietade istessa. E tu quell'Orazio di cui, per accusar l'infedeltà grande, del silenzio il dio parole oggi trova che dicono: Orazio fra tutti i più disleali amanti è il più disleale. Quella son io, che colà in Napoli ne gli agii maggiori (lassa, che più dirò?), nelle felicità dello stato felicissimo verginale felice vivendo, fiera stella volle che, di te predatore, preda io rimanessi. E (ohimè) quante fiate più felice mi tenni da te amata, che felice Psiche non si tenne, quando degna fu d'esser d'Amore amante! Folle credendomi vie più, che sotto angelica spoglia non si potessero giamai amantare costumi d'orso rabbioso, o di Leon e superbo. Ond'ecco apunto, ch'altro di te non pensando, vigilava le notti, e i giorni digiunando io passava, bastandomi solo che, a gli occhi in ricompensa di sonno, e alle viscere digiuno per compensa di fame, cibo e riposo apportasse loro il vederti una sol volta passeggiatore per le contrade di Florinda e rimirator delle finestre sue. Pur sai, pur sai, che tutta già trasformata ne' tuoi desideri, da gli sguardi tuoi io pendeva, come pender suole da precettore fanciullo; onde perciò alle tue lettere, a i tuoi favori, con lettere e favori io rispondeva. E tu stessa, chioma incolta, il sai, che forse qui disciolta su 'l petto mi cadi per accusare quante volte dalla fronte io ti recisi e in treccia accolsi, caro essendomi che tempestata di perle e rubini in dono se n'andasse al mio signore, solo per noto fare al crudele che la treccia erano i lacci ond'io (colpa sua) stava prigioniera; le perle tante le lagrime mie, quali in rubini di sangue cangiate si sarebbero, se tosto soccorso dato non avesse all'amor mio fedele. Quella son io, che, rotto ogni freno d'onorato ritegno, sicuro loco t'elessi (troppo pesandomi il vederti languire) dove tu potesti da me côrre quel più, che ragguardevole nel cospetto del sole, render può donna ben nata. E quella (o crudo) alfin son io, che tu lusingando invaghisti, che falseggiando tradisti, che violando uccidesti. Quind'ha che in odio a me medesma fatta, e in disprezzo (poiché cosa non è più vile e biasimevole che donna d'onor priva), elessi te Bireno ingrato di seguitare: ed ecco come, quasi sesso cangiando, abito virile io vesto. Considera or tu, con quanto pianto prima vestii queste membra, che di queste vestimenta io m'appagassi di ricoprirle. Considera tu (e se conoscenza non hai, la pietà te l'impetri), con quanti sospiri le paterne case d'abbandonare elessi. Considera tu, quelle abbandonando alfine, quante volte (ahimè) a quelle la fronte io rivolsi, dir loro potendo a pena addio. Pensa deh, pensa or tu, a quante calamità di lunga e incerta peregrinazione si avventurò donna, che per natura altro conoscer non dee che gli angusti confini della sua casa! Ahi quante volte (o crudo) inaccessibil monte incontrandomi, tutta mi sgomentai, divenni sasso dal piede al capo in rimirarlo, misera creder non potendo di colà su poter portare questa mia vita inferma. Pensa, pensa, come dalla pioggia molle, dalla grandine percossa, dal vento trafitta, da i lampi abbagliata, da i tuoni assorda, dalle tenebre tenebrata, più volte fu la misera peregrina Florinda, la quale, in tanta fiera sventura, il ricovrarsi sotto un'arbore fronzuta fu gran ventura. Pensa, pensa, o spensierato, quante fiate l'ira de' ladroni, l'ulular de' lupi, il corso de' rapidi torrenti, le aricciasse il crine, tremar la facesse dal capo alle piante! Tutto, tutto per te superò alla fine, a tutto generosamente s'offerse, per tutto cercò, per ritrovarti, folle me credendo di ritrovarti, quanto già infido, ora fedele. Ma che? Ahi, mia folle credenza, a pena ti trovo, che lassa me pur sento che, d'altra donna invaghito, più di Florinda non ricordi. Ond'io perciò, dall'acerba passione vinta, e vinta dalla violata fede e dall'onor rapitomi, terminai di levarti la vita. Ma benigno Cielo che 'l tutto vede, e alle cose più disordinate certo ordine concede, fece sì che andò a vòto il mio pensiero, poi che questa parte dell'uccidere a te s'aspetta, e a me dell'essere uccisa. Però eccomi a' piedi tuoi, se di vita e di mercede mi giudichi non indegna, dammi mercede e vita; e se morta mi vuoi, di' solo muori, ché tanto è omai per te vicina alla morte questa mia vita, che solo co 'l dir muori sarai felice.
O mia cara Florinda levatevi, ché non a voi, ma sì bene a me questo atto di perdono (ben che indegno di perdono io sia) si conviene. E come non ti poteva io conoscere, se in quel punto, che voi cadeste a' miei piedi, vidi con l'umiltà vostra abbattuta la superbia mia, palese la vostra fedeltà, nota l'infideltà mia, voi degna di mille vanti, io a parte di mille accuse. Patiste, Florinda, affaticaste, mio bene; ma quanto sudore in lungo peregrinare stillò la vostra fronte. tante lagrime ora da gli occhi io spargo; e quanto disagio già soffristi, tanto ora duro pentimento lacera questo cuore. Ma se vera umiltà, se caldo e acerbo pianto, se vero dolore di commesso fallo ognor trovò mercede, deh la mercede oggi a me non si neghi. Florinda pietade, consorte aìta, donna offesa perdono! Errai, errai no 'l nego; ed errando feci che, dalla mia incostanza, della costanza vostra altrui fosse a parte, e, per la mia ignoranza, del saper vostro altri pur contezza avesse. Or se, per gli errori miei, tanto sagace si dimostrò Florinda, non dovranno quelli più lode che biasimo meritare? Certo sì, che molto merita chi fu cagione che di gran tesoro si venisse a parte.
Cari amanti, non più, ché già tutte le membra mi piangono.
Oh gran forza d'amore, o grande amor di donna.
Da vero principe, che sono tutto tenero come pasta, per la pietà di questi amanti.
Io m'addimando Grillo, e perciò fuora da questo canto io ficco il capo, e mi rallegro di questi amori, anzi vi prometto che la prima notte del gaudeamus, voglio sotto il capezzale vostro tanto cantare, che giamai il sonno v'entri ne gli occhi, onde meglio possa alla sposa lo sposo dilettare.
O che furbetto, eh, eh, eh.
Così li voglio, eh, eh, eh.
Ecco pure, che da quest'altro canto con il capo spunto. Altro non dirò, salvo, o signori sposi, ch'io sono Cicala, e a voi pur prometto che a mezo di quando sarete all'ombra di qualche pianta (voi m'intendete) voglio anch'io forte più del solito cantare, perché non si senta il rumor de' vostri baciucci inzuccherati.
Eh, eh, eh, è costui pur al peso.
O caro Grillo, o caro Cicala, quanto mi hanno piaciute queste vostre fanciullesche accortezze.
Sì? Poi che tanto v'hanno amendue piaciuti, signora io ve gli dono. Di più, con cento livree per ciascuno appresso.
Ohimè qual Cesare, qual Creso, qual Traiano furono giamai di vostra eccellenza invittissima più grandi e più invitti?
Invittisima, invitti? Sei mila scudi vi dono, da far loro le spese e da mandargli qualche volta alla stufa e a far tosare.
O generoso eroe.
Generoso eroe? Vi dono una braghetta alla tedesca, tutta ricamata di rubini e di diamanti in punta.
Ho paura, signora, che vi piacerà più tosto il braghetto che tutti gli adornamenti, io, non è così? Dite il vero. Ah, ah, ridete? A signora Schiavetta furbetta, amorosetta, ninetta, buffetta, atta a farvi star sempre l'uomo inanzi senza beretta.
O ghiottoncello.
Ma ecco Succiola con duo uomini. Che diavolo di fantaccini proibiti sono questi?
Or sù Facceto, andianne da cotesto principe, ché ti vo' far ricco, e di poi me ne voggio andare sino al vinaio a imbiancar de' panni. Oh? Eccolo appunto. Che di' tu Facceto, non par oggi il carnasciale?
Succiola.
Oh? Signore, i' son quie, e di piue le arreco una buona novella, qual è che in coteste nozze da cotestui i' vi prometto una bella comedia.
Comedia eh? E apunto noi altri prìncipi non si dilettiamo d'altro.
Come d'altro non si diletta, ecco chi gnene caverà la voggia.
Vien qua, comediante. Com'è 'l tuo nome?
Facceto, per inchinarmi (com'or fo con quattro inchini) a chi merita che tutto il mondo se l'inchini.
O come ha fatto presto, e leggiadre, quelle quattro riverenze, eh, eh, eh, mi fa ridere il comediante e ancor non lo vedo a comediare.
Pensa poi vostra eccellenza quando nel teatro lo vedremo diverse persone e abiti fingere, se diveremo d'Agelasti Democriti.
Accòstati.
Eccomi, signore.
Baciami la mano.
Ecco, signore.
Costui conosce ch'è gran virtù subito ubidire ai prìncipi. Olà?
Signore?
Donagli una collana.
Adesso, signore. Pigliate, fate animo, e di più apparecchiatevi di fare una bella comedia.
Signore, per certo che mercè sua dir si puote che sia tornato il tempo dove più abbondavano i meccenati.
Or sù, mentre, o Facceto, teco parlo, fa' porre in ordine la tua comedia.
Solfanello.
O che nome.
Signore, che vuole?
Tira le tele.
Sì signore, or ora ammanisco il tutto.
Facceto.
Signore.
Vi date del signore tra voi altri, ch'egli è uno spasso! Ma gli abiti poi, pare a me che non sieno conformi a quelle tante signorìe.
La virtù, altissimo signore, è quella che fa l'uomo meritevole del nome del signore; anzi la virtù è quella che rende pari al maggiore del mondo il più basso uomo che viva. Pendono da un solo e da una istessa fonte tutti i viventi; e cadano dal Cielo pari di nobiltà l'anime ne' nostri corpi. Tutti i virgulti della vita umana vengono da un ceppo, tutti siamo frondi d'una istessa pianta, che cadiamo egualmente nel generale autunno della morte.
Oh come discorre altramente. Dove fai lo studio tuo, su i campanilli?
Parerà, appresso gl'indotti, che l'eccellenza sua scherzi, così udendola favellare, ma con questo detto Facceto vuol dinotare quei nobilissimi studii che sovra gli alti monti facevano i filosofi antichi, quando nella polvere d'essi monti scrivevano e ritornandovi vi ritrovavano l'istesse cose scritte. E questo perché andavano tant'alto che quasi passavano la seconda region dell'aria, dove si formano tuoni, saette, tempesta, e simili, il tutto colà sovra trovando purissimo.
Alla fé, che l'ha indovinata. E che ti credi ch'io sia qualche goffo? Or sù, quanti personaggi entrano in questa tua comedia?
Diece, signore.
O che cicalone.
State cheta madonna, che vi farà dar tre tratti di corda, vedete.
Fune a me?
A voi.
Eh? L'ha errata cotesta fiata. Non mi si può dar di fune, né a me né a l'altre donne.
Perché?
Oh? Perché siamo aperte dal di sotto.
Eh, eh, eh, questa certo è stata bella, che ne dite signori?
Costei è scaltrissima.
Anzi isguaidrinissima.
Or sù a noi. Voi siete diece personaggi eh?
Diece signore, così è.
Sì? Or sù chiameli.
Mo sua eccellenza guardi me, e in me tutti gli scorga.
So che tu se' il capo, ma solo non puoi far la comedia.
Dico solo, signore.
E come solo, se diece v'intervengono? Di' beccaccio, tu mi burli?
O signore, che fate?
Non mi tenete, lasciatemi.
Piano, piano signore.
Non mi si tenga dico, ché con questo pugnale lo voglio ammazzare.
Eh? Vostra signorìa non l'intende.
Do' becco, io non l'intendo? Aspetta, aspetta.
Eh, fermatevi signori.
Fermatevi? Teco la voglio.
O che spiritato, che gli sia fritto i granelli! Signore, deh mi si ascolti. O che sgraziato! Odami caro signore.
Parli Succiola, e gli altri stiano cheti, se non, ch'io gli fo cavar le lingue e le fo salare per memoria de' disubidienti, e ispavento.
O come e' mi guata stralocchio, mi fa paura. Signore, a cotest'otta è ammanito il palco, per dir cosìe, sono le tele tirate, e alla comedia principio dar non si puoe. O che domine di baccellate e fagiolate sono coteste?
Comedia? palco posto? tele tirate? M'è passata la collera, virtù tenendo la comedia di rallegrare. Càppari, so che noi altri prìncipi come cacciamo mano all'arme facciamo paura. Voi mi parete tante galline fuggite dalla volpe.
Si debbono temere le persone grandi, perché cose grandi possono fare, senza chiedere ad alcuno licenza, né consiglio; e poi, voce adirata di principe, squilla di morte dir si suole.
Tu di' bene.
Ma perché sappia sua eccellenza come diece e solo io sia, sappia ch'io solo tutte queste diece parti rappresento.
Questa è cosa molto grande. Pure dalle parole veniamo a' fatti; il tuo apparato è già all'ordine. Sentiamoci noi signori, e tu va' ad incominciare.
Appunto a questo fine di darle spasso presi una coppia di galanti sonatori e or mi parto. Sù sonatori, alle gioie, a i piaceri, sonate! Sù, che s'indugia?
A sedere signori, dove sono gli scagni e le seggiole? Sù presto, canaglia, andate per esse.
O potta di santanulla, lasciate la cura a mene! Vien qua tue, tue; movetevi ancor voi bel cero, oh? tu non vedi? e che sì, che ci vogliono e' pungoli?
Via presto, meco tutti.
O che bel concerto di suono. Meser Alberto?
Signore.
Andate a darli quattrocento scudi di caparra, che stanno tutti meco.
Vado signore, e gli proferirò per ora il dinaro per non istare tanto co 'l contargli.
Or sù tornate in qua.
Vengo signore.
Tamen andate là.
Vado.
Non andate.
Non vado. O che umore.
Ecco da sedere. Sù sù, sentiamosi tutti.
Eccone, eccone, eccogi qua, eccogi qua, i be' scanni.
Ecco qui, signore, tutto per ordine.
Accomodiamoci. Fermatevi sonatori, finché s'è accomodato ogn'uno signore. Sù sù, sedete sedete, non più cerimonie. Oh? Sù figlioli, battete de' piedi, fischiate, cridate, e dite: «Fuora, fuora canaglia!».
Ah signore, queste azioni cadino lontane da gli animi ben nati e solo quelli questi strepiti faccino, che, non conoscendo che sia virtù, a tali insolenze si volgono.
Ma ve la dirò io. In ogni città ho udito sempre far cotesto baccano a i comedianti, e perciò lo faceva anch'io.
E questa gente, appunto, è la fecce de' più furfanti delle cittadi, ch'ad altro intenta non è che a fare insolenze, e quando in altro luogo far non le ponno, nelle stesse loro povere case alla presenza delle loro mogli e figli, così sfacciati similmente essendo, danno occasione di lasciar eredi (se non di virtù) di prosunzione almeno i loro poveri figlioli, quali co 'l crescer della insolenza del padre, crescend'essi in cattivi e vituperosi costumi, fatti sono alfine gemme da legar con le manette alla bottega de gli sbirri, cocconi da turare i buchi alla berlina, e pendenti da rendere adorno il seno di madonna forca.
Certo ch'ell'è così. Or sù, che si torni a sonare, e poi si dia principio e alcuno non faccia strepito. Oh questi suoni mi piacciono pur tanto, tanto, tanto. Oh? Ecco il prologo.
Gentilissimi signori, io sono il prologo, a così degna presenza comparso per chiedere il silenzio.
Olà, chi è quello che parla di voi altri?
Niuno, mio signore.
Come niuno? Do' puttanaccia! Non senti che dice che si faccia silenzio?
Eh signore, ch'è così costume del prologo di chieder il silenzio, ben che si faccia silenzio.
Non so tanti prologhi io! Si può far la comedia senza prologo?
Signor sì.
Or falla. Via, presto.
Ecco, signore, ch'io le vo a dar principio.
Sua eccellenza ha fatto molto bene, in ogni modo al tempo nostro il prologo è corpo, o per meglio dire, membro separato dalla comedia.
Or sù cheti, cheti di grazia, ché già comincio a ridere, eh, eh eh.
Zuane? Missir. Dov'estu? A su in cantina. Che fastu? A tragh dol vì. Dove xe Nespola? Col cul su la paia. A bestia su i grizzoli; dove xela digo? Nel zardì sagnur. A che far? A che fà? Intat che l'ortolà se lava el ravanel, ela se tosa la pimpinella. Eh, ehe, eh! El xe forza che mi rida. Mo signor Pianelon (potta de zuda) vegnerà mai ste vin? Signor Dottor el vegnerà adesso. Mo ste ales no vien mai lu? L'alesso non vegnerà mai certo per la signorìa vostra, perché a vu xe destinà solo el rosto, che de i fatti vostri in sabo de mattina se aspetta. Mo che ho da far de l'ost mi? Mo te no vi? Tuò tuò tuò! Doh garbantouna, mo ti è qui nespolountina. Oh? Son qui signore, e vi do nova com'i' son fatta la sposa.
Oh? Cotesto bel cero uccella e' fiorentini, per quanto ascolto.
Sta' cheta Succiola, la comedia va così.
Or sue, non diroe più nulla; i' staroe ad udire. Scicali pure.
Càncaro, si' donca fatta la spinosa? Signor sìe, i' sono la spinosa venuta or ora da via Pentolini. O che furba, saveu che cos'è, Dottor, via Pentolini? Borg non int'el miè paes. Giusto giusto el xe l'istesso. Ma, car signor Pianelon, mutamos verba. Mo, caro signor stivalon, no me secché pì co ste fiabe. O ben vegnud, messier Zan! Com'è, bon sto voster vin? L'è lu ol plù bon vì, che se sia mai bevut. Lassademel mo sentir! Oh l'è pur bon. Un'altra sorsadina. Fermef, fermef e che intendif de fà? Mo me vot far anegar biestia? O scornadù! Te te ment per la gola. Ohimè. Che xelo signor mef e che intendif de fà? Mo me vot far anegar, biestia? O quanto sangue, ohimene. A marmirol, to' sto pugn. To' ti an quest. Fermève là, a chi digo? To' sarafins. To' an ti gaiof. To' ti. To' ti. E fermàtivi! Ohimène, un calcio nel ventre, ohimène! E destacchève, Zane a chi digh'io? Potta de zuda tirév in là! Ohimèi un pugno a mi, porco salvadego? Ammazzève, bestiazze! E me tiogo de sotto.
O che rumor fa colui, ed è solo. Alla fé che questo è un bel comediare. O eccolo.
O poverazzo mi, me forbo el naso e mel reforbo, ma no vedo zà sangue. Inefetto la xe cusì: chi sparte la quistion combate con cento. Mi ho arlevà un pugno, che averave buttà via el scartozzo d'un campanil, e pur el naso si xe al so liogo. Che vustu mo far? Bisogna al seguro che ti vada dal barbier per far guarir Grazian, daspò che Zanne, to servidor, ghe ha pettà del boccal su'l cao, e per zò nel romperse ghe si xe piantà el manego int'el fronte, sì che el par un lioncorno todesco.
A Pantalone, potresti far una pastoralina?
Signor sì.
Di grazia, una pastorale, ché questo rumor di boccali e di ferite non mi piace! Mi ricordo de' miei nemici e, in cambio di movermi a diletto, tu mi disgusti dal pelo del capo fino alle ugne de' piedi.
Di grazia, signore, farò sonare di nuovo e senza prologo darò principio ad una pastorale.
Sì, di grazia.
Oh la pastorale è cosa molto lieta per l'apparato verde e fiorito, e per vedere pastori e ninfe trattare puri e dolci amori, quali appunto le città trattar dovrebbono, per goder (malgrado del ferro) la età dell'oro.
O quanto m'è caro, signori, di sentire una pastorale.
E io pure signore, ché ho inteso a dire che sono cose così belle.
E io poi? Con un orliccio di pane, i' ne sentirei quattro in fila, i' non ho aitro gusto.
O veda, sua eccellenza, che sopra la tela della comedia ha lasciato cader per di sopra un'altra tela dipinta, che sembra un luogo boscareccio e di prati fioriti.
Bello da vero, or sù silenzio.
Be, be, be, be.
O che sporco principio è questo? Pare a me che solo questa pastorale s'abbia da recitar fra becchi e pecore, e che rumore di be, be, be? Se tutte le pastorali sono così, si ponno recitare nelle stalle.
Be, be, be.
Facceto?
Signore.
E che vogliono dire queste pecore?
Miri, sua eccellenza, io sono da pastore vestito, e fingo qui d'intorno di guardare la greggia; onde per questo ne succederanno altre belle cose.
E gli è un brutto principio, per averne a seguitar poi cose belle.
Brutto ancora era colà nelle deformità sue prime il caos. E ora vediamo da quel deforme principio che cose belle ne sieno seguite.
Or sù, a dar principio.
Io vado e m'inchino.
O come que' saltarelli nel partire che fa mi piacciono.
Egli è certo molto ridicoloso.
I' non posso punto punto ridere; o che sciudice cose.
Orsù, cheto ogn'uno.
Be, be, be, be, guarda il lupo.
Ohimè.
Il lupo il lupo.
Il lupo? Salva, salva.
Dove signore?
Che vuol dire?
Il lupo, il lupo, il lupo.
Non mi tenete, ohimè ch'io perdo la voce.
E che vuol dire signore?
Traditore, tu vuoi essere cagione della mia ruvina eh? M'hai fatta una paura con quello «al lupo, al lupo» ch'io ho ruinate tutte le calze.
Eh? Ch'è cosa finta, signore.
Se la tua è stata finta, è bene stata verace la mia.
Ma perché tanto spavento di cosa mentita? Io stupisco.
E io putisco. Or ti dirò. Sappi, che la mia navità disse ch'io portava gran pericolo d'esser mangiato da' lupi; e come sento quel nome, parmi di vederlo con gli occhi di fuoco, co 'l ventre asciutto e con la bocca armata di denti, che mi si lanci. Lascia pure questa tua pastorale intitolata la Be, be, be. Sai far altro?
So far delle tragedie.
Sì? O va' a tragediare, via presto.
Adesso, adesso.
O questa sarà bene una degna rappresentazione.
Non v'intervengono già pecore? Dite il vero, meser Alberto.
No signore, le pecore non hanno che fare con le persone tragiche.
O così le bramo. Ma che panno nero è quello che ha lasciato cadere sopra quel verde e fiorito?
Eh? Va così signore, questa s'addimanda tragica pompa.
E questi suoni hanno da sonar così mesti ancora?
Sì signore.
Queste trombe e tamburi ancora, e sorde e scordati ci vanno?
Questi sono principii di cose tragiche, che suspendono gli animi alla maraviglia.
Ohimè, che fiamme son queste? Acqua, acqua, si brucia la tragedia, si brucia la tragedia!
No no, signore, non tema; questi sono fuochi finti.
Fuochi finti? Oh? Com'è così, torniamo a sedere.
Riposi pur l'animo suo, e lo prepari a cose degne.
Ma sì, che cosa è questo? Questo è bene il diavolo. Ohimè, ohimè.
No signore, non è il diavolo, è un'ombra, un'ombra.
L'intendo, l'intendo messere; ma pare a me che un'ombra e il diavolo sia una cosa istessa. Ohimè fatelo levar di là, ché mi vien fastidio.
Eh? Signore, ché son io.
Alla fé, che se tu ti usi a farmi di queste comedie, io ti farò impiccare per la gola! Non voglio più comedie, anzi gli voglio esser più nemico che 'l polcino del nibio. Olà?
Signore.
Donagli cinquanta scudi e che vada a far comedie nella comediarìa.
Mio signore, mi concede in grazia ch'io dia a costui da fare un bel suggetto di comedia amoroso, per doppo cena, che al lume di torchi e con un poco di palco posticcio, averà più maestà la comedia?
Sì, caro signor Orazio, dateglielo, e si mandi a chiamare sessanta marangoni e s'incominci a far fare il palco; e venghino or ora trenta carra di tavole e di travi.
Lasci il carico a me del palco, che si farà con assai meno roba; e il carico del suggetto al signor Orazio.
Io mi contento. Dite il suggetto; e nota bene, ve? ché ogni errore ha da essere una pugnalata.
Io non temo d'errare, signore. Dica pure questo signore, ché ben farò un suggettino che starà ne gli ordini della Poetica; e ben ch'ei non sia d'un filosofo non importerà, poi che 'l costume d'oggi così comporta.
Or dunque, ascolta. Voglio che 'l suggetto si finga qui in Pesaro (e sarà bello di sicuro, perché è caso amoroso e occorso appunto oggi). Fingerai che un giovine, nomato Orazio, amasse una Prudenza e fosse riamato; ma per esser questi Orazio povero, il padre di Prudenza detto Alberto gle la neghi in consorte. Farai di più che questi Orazio, da Prudenza riamato, avesse un abito e mantello in modo tale, il quale faccia sì che, ora da ebreo, ora da quello che riceve in nota i morti vestito, ottenga con inganno Prudenza. In questo tempo che Orazio ama Prudenza, farai che una giovine bellissima, in abito da uomo, si finga uno schiavo, il quale vendendo segreti vada per lo mondo, e giunta in questa città trovi Orazio inamorato di questa Prudenza. E perch'ella, fino in Napoli, da quest'Orazio sotto fede maritale perdette l'onore, termini perciò di tôrgli la vita e qui mandi un suo, detto Rondone, per veleno allo speziale, farci con quello de' moscardini e aveleni l'amante. Farai che la Corte sopragiunga, la pigli e condannata sia a morte. Ma inteso poi che non è veleno, s'intenerisca la giustizia, se le perdoni e così rimanga questa giovine consorte di Orazio.
O potta di me, questo sarà il bel commediaccione Ma mettimici dentro me ancora e con miei doni s'aggrandisca questo suggetto; e fa' di più ch'io volessi pur questa Prudenza per moglie e che, stufatomi, da me sia rinunziata a Fulgenzio.
Bello aggiunto, in vero. E qual è questa donna tanto generosa? com'ha nome?
Ha nome Florinda, ed eccola colà.
Ah scellerata, se' morta!
Olà, dinanzi a prìncipi?
Ferma là dico.
A questa foggia?
Barba posticcia?
Deh, si fermi ciascuno! Signori, questi è mio fratello.
Suo fratello?
Signori, ascoltisi le sue ragioni e poi voi, signor fratello, in grazia mia (e basta) se le perdoni, perché questo è caso amoroso e ne seguita il matrimonio.
Di già, signore, senza che più rinovelli il caso della sorella sua Florinda, l'ha inteso; e in uno è fatto a parte della sua molta generosità e onestà, che non volendo lasciarla invendicata tanto peregrinò, tanto patì e tanto fece. Io solo il colpevole fui, io solo il reo; ma quanto errai fuggendo, nemico da Florinda, morte meritando, ora Florinda seguendo, amante e consorte vero, mi dovrà esser conceduta. E se pur solo con il sangue lavar s'intende questa macchia, il ferro già ignudo hai nella mano e io a' piedi tuoi mi trovo, il colpo aspettando.
Orazio, tanto seco di forza hanno portato le sue poche parole, e questo atto suo così umile, che altro ragionando dir non può questa lingua, se non che errore, con umiltà confessato subito, perdonato sia. Scòrdinsi le offese, i desiderii di vendetta; e l'aver io vestito questo abito con supposito nome, per poter con questo mezo di comico, e comico solo, esser chiamato in tutte le case, e colà dov'io trovava Florinda farne anche dovuto scempio. V'abbraccio, mio signore e cognato, e tu Florinda nella mia grazia rintegro.
O caro fratello, mille perdoni si concedino a questo mio amoroso fallire.
Avrei ben te potuta seguitare, per forza delle ricchezze nostre, con molta gente e con nome diverso da Lelio Fedele, ma che? Ben sapeva che per le osterie ritrovata io non t'avrei, né che per le città tu saresti (come già per Napoli) andata con serve errando, certo essendo che l'errore tuo comportava che sempre da gli occhi del sole, non che de gli uomini, ti fossi andata nascondendo. Onde, per consolarti alcuna fiata pur fra me stimando che di qualche spasso saresti stata col tuo amante vogliosa, terminai con il dolce trattenimento di comedia per ogni castello e città andando, far porre cartelli che dicessero: Oggi Facceto, solo comico, invita a comedie private. E questo non solo per andare in ogni villa, castello e città, ma per entrare in ogni casa di detti luoghi e, colà a caso trovandosi, far quello che di già più non dico, poiché in tutto di già ho obliato.
O che stravagante caso, inefetto bisogna esser uomo da bene. Ohimè, che cosa è questo? È la Corte, ch'io vedo dalla lontana? Signori, con licenza, mi s'è mosso il corpo.
E non parta caro signore, veniamo ancor noi.
Ho un certo freddo, cari signori, pigliatemi tutti nel mezo vostro, e tutti insieme stringetevi.
E che? Non impiccieremo del fuoco?
Non mi scaldo con fassine quando ho freddo, ma co 'l caldo umano in questa maniera detta loro.
Non dicit tante paraule. Ch'io abbia il mio, ben condizionat, ché li vostri zevvin sono qui; avete trovat un hichudi molt galant'uomo.
Basta.
O che dolor di denti, bisogna con questo fazzoletto mi tenga calde le gote, anzi che vada in casa, per aceto da sacquarmeli.
La seguito signore anch'io.
Come vi dico è quello, pigliàtelo.
Che vuol dir tanta gente? S'è forse fatto qualche rumore?
Anzi, allegrezza vi s'è fatto, mercè d'una comedia, che ha fatta recitar un generoso signore.
Oh, i' la vedo imbrogliata cotesta ciuciurlaia.
E dov'è questo signore, questo conte?
Se gli è mosso il corpo, per lo freddo che improviso gli è venuto; gli è saltato il dolor ne' denti ed è andato in casa per aceto con un suo caro.
In qual casa entrò?
In questa, ch'è mia.
Sù, entrate tutti colà.
A beccacci.
A furbi.
Guarda guarda.
Su i tetti? e da quelli gettate i tetti stessi?
Sì becco, to'.
To'.
Sotto figlioli, con taburri in capo.
Sotto? To' quella.
Rotelle in capo, rotelle in capo!
Sassate in capo, sassate in capo, to' pure! Ti so dir che piovono.
O povera mia casa.
Sparate delle archibugiate.
Eh no.
Che no? Sparate, dico.
O poveracci, son morti al certo.
Dentro, dentro, dentro.
Entrate pur, ch'entro anch'io.
O povero me, voglio entrare anch'io.
E no, caro signor padre, che fra queste archibugiate voi alcuna fiata pericolaste.
Che romore è questo, Caino?
Il conte è un ladro. Sì, per la Torà.
O povero me, ché mi spezzano e casse e usci e finestre.
Piglia, piglia, piglia.
O poveraccio.
S'io lo so? A beccacci.
Piglia il traditore.
Là, là! Guarda, che fugge! Spara, spara, un'altra, un'altra. Addosso, addosso!
Or sù ci sono. Andiamo in prigione, sù via che diavolo fate?
A furbo, tu ci se' eh? Alla forca, alla forca! S'era chiuso in un casson di farina.
O questo sapeva che doveva essere il sugello di tutte le mie ladre fatiche.
Mi duole com'hai rubato mille cose, così tu non abbia mille colli da poter mille volte essere appiccato.
Ha ragione in vero, però, cari signori, ogni uno di voi il suo collo mi presti, per farmi appiccare tante volte quante il signor Belisario desidera; e voi, Belisario, siate il primo.
O che scellato, ancora ischerza ed è vicino alla forca.
Oh? Se adesso veggo la mia natività adempiuta qual era, ch'io gli ultimi scherzi li doveva fare su la forca, non volete ch'io faccia quello che le stelle mi minacciarono?
Ah manigoldo, e forse ch'io non credeva di difendere un conte, il quale, per tanta bravura mia, mi dovesse poi ricompensare? Ladronaccio poltrone! Caro Bargello, se non v'è boia, fate che sia io quello, ché allora conoscerò anch'io che virtù di stella mi fu posto nome Rampino, accioché io potessi sostener nell'aria questa carne da corbi.
Fatti appiccar volentieri, quando un conte per trattenimento si fa appicar teco, onorandoti tanto la forca. Oh caro vecchietto, mi volete troppo bene! So che non vi darà mai il cuore di farmi appiccare, siete troppo spauroso, avreste tema ch'io venisse la notte a farvi paura.
Oh bene, fa' come dice il proverbio. Vatti apicca' e poi viemmi a far paura.
Orsù signori, so che questo vecchio burla, come pur per fargli una burletta anch'io gli aveva portato via tutto il suo.
Poca cosa ha fatto, solo un bada tutto! O che briccone.
Udite e poi tutti gridate per l'invenzione spiritosa: viva viva il Trinca! viva il Trinca! ché tale è 'l mio nome, per dilettarmi molto di bere, sin da piccolino avendo perciò fatto fallire un mercante da vino.
La volete più bella, signori? Da picciolo e da grande alfine di costui doveva e ruvinare e assassinare. Or sù comincia.
Signori, state a sentire e riderete poi. Da piccolino, a questo sfortunato (e non so chi diavolo glelo ponesse in capo) gli venne voglia di pigliarmi a star seco, e perché io faceva di segreto il ruffiano a sua moglie.
Menti per la gola!
Di grazia, lasciatemi dire l'istoria come va. Costei mi pose grande affezione, e così fece ancora che questo povero messer Cornelio...
Che Cornelio? Cornuto se' tu.
Ma fusè senza filo. Lasciatimi finire. In somma dico, tanto fece, che questo vecchio non vedeva per altri occhi che per i miei.
Te ne menti.
Aspetta, vecchio, che non si finisce la fòla, che ti voglio far porre in prigione per monetario.
O povero me.
Fammi lasciare, ché sarà meglio, e perdonami, se non che vivo o morto, ti voglio ruvinare: morto con lo spiritarti, vivo col far bruciarti.
Non temete, signore.
E furfante, le parole de' maligni gli uomini d'onore offendono in quella guisa che offende il fulmine l'alloro, il fuoco la salamandra e il veleno Mitridate.
Sì, Mitridate! Tu sa' bene quello che dir posso di te! Adagio, tu per lo meno vai in berlina.
Fagioli! S'io parlo, vo alla frusta senz'aitro.
Finisci pure, acciò che 'l boia possa incominciari.
E così come vi dico, non potendo aver figli, questa vacca di sua moglie mi fece suo figliolo addotivo. Morì costei, e costui di lì a poco pur s'ammalò, e perché io sentiva che i medici dicevano che sarebbe andata in lungo questa sua malattia, non potendo più questa minchioneria aspetare, per non aver occasione una notte d'accoparlo, per termine di carità vinto, presi tutte le sue gioie, i suoi dinari, gli argenti, e me la battei, desideroso di fermarmi in una città e alla barba sua di sguazzare. Ma il suo malanno ha voluto che questo ladro mi venga per i piedi, prima che io abbia potuto goder l'utile di questo figliolo addotivo. Or che saprai dire vecchio bacucco? non è mia questa roba? non se' tu meritevole d'una forca? Di' sù, da' la sentenza. Via, pigliàtelo e menàtelo prigione.
E perché piange vostra signorìa?
Io piango perché vengo a rinovellare gli scherzi suoi puerili, quali tanto già mi piacquero, come ora mi dispiace di dover esser la sua ruina, con così calamitoso e disonorato modo.
So che tu m'ha' da perdonare, ma io non voglio.
Sai tu chi prega ora nel mio côre per te? L'amore, che mia moglie Felippa ispida ti portava, e que' baci, che in tenera età da me ricevesti e da te lo colsi; per tanto, mentre ch'io abbia il mio, io ti perdono.
E poi?
E poi, va' a far bene.
Va' a far bene? Così non canta il mio gallo; dir bisogna: e poi tu ritorni in grazia mia. In somma, io ho preso troppo amore a questa vostra roba.
Or sù, sia tua. L'amor ch'io porto a te è di gran lunga maggiore di quello ch'io porto a questi beni di fortuna, quali doppo al morir mio alcun obbligo non m'avranno, né di me avranno ricordanza alcuna; sono cose insensate alfine e fecie della terra. Tu, almeno, non credo che così discortese sarai che, in età adulta ritrovandoti un giorno, e per me fatto ricco, tu non abbia il Cielo da pregar per la salute di quest'alma e lodarmi alcuna fiata fra gli uomini. Io ti perdono e ti rintegro nella grazia mia. Caino? Andate voi a dar sodisfazione alla Corte, ché poscia io verrò da voi e si accorderemo.
E io vi prometto, o vecchio cortese, che tutto quello che scioccamente ha donato in qua e in là costui, tutto vi sarà ritornato.
Sciogliete tutti duo. E voi, vecchio, fate che Caino ne tratti bene, perché l'essersi voltato costui alla Corte, è di qualche considerazione, se l'accusassimo.
Caino, contenta ciascuno e per mio amore si taccia.
Venite, e senza fallo state allegri, ch'io lo farò.
Dite pure, o Bargello, al boia, che sempre tutto sono al suo servizio. O caro vecchio, vi bacio e piango, considerando al favore che m'avete fatto e vi giuro che mi sforzerò, se tanto potrò, d'esser galant'uomo.
Tenerezza di povero vecchio, come l'abbraccia, come piange. Lodato il Cielo, che alfine modo n'insegnò di trarre dall'assenzio il mèle. Ogn'uno, in questo giorno, lieto può nominarsi: godrà Prudenza d'esser di Fulgenzio consorte; godrà Orazio d'esser di Florinda marito; giubilerà Lelio d'aver ritrovata la sorella, l'amata amante e il vecchio Belisario il suo Trinca tanto trincato.
Ne vogliamo noi fare una più bella? Succiola, io pur era già oste in Sinigaglia, ma fallii; pigliami per marito.
Sìe, i' mi contento, ma con il patto.
E quale?
Di fatti fare il gioco de' fanciulli, cioè il Bicicu, quando a cavaluccio montandosi dicono: «Bicicu cù cù, quante corna stan qua sù?».
Oh? Come tu non vuoi altro, dammi la mano, son dalla tua.
Al corpo di mene, ch'i' son contenta! Tocchela quie, abbracciamoci, basciamoci, ma averti, che tu m'ha da vestir di camurra, ché zimarrine non vo' per casa.
E Grillo in qual buco si ficcherà, o signore spose?
E Cicala su qual ramo canterà, signore belle?
Cari signori, vi raccomando i miei paggi: han servito conti, considerino che pure sapranno servir gentiluomini privati.
Or sù io piglio Grillo.
O cara signora vi bacio la mano.
E io piglio Cicala.
O che siate benedetta! Vi bacio anch'io la veste e 'l sotto veste.
Solo Rampino, tanto fedele al suo signore, rimarrà senza appoggio.
Or sù, vien qua. In ogni modo Belisario e io vogliamo tenere una cavalcatura, tu sta' meco e a voi altri donerò tanto che potrete andare commodamente alle vostre case, state allegri.
Mi contento di tutto quello che vuole il mio caro figliolo Trinca.
E tu, Solfanello, da me non t'allontanerai, poi che intendo Orazio (se così vorrà) venga a far sua vita nella bella Partenope.
Farò, caro cognato e signore, quello che più gli agradirà.
E io pure, signora sposa, che Solfanello sono, servirò per accendere quelle tante fascine che si dovranno consumare per far cucinare le robbe nuziali.
Or poi, che 'l tutto è assettato, rimane solo che voi altri gentilissimi spettatori vi leviate da questo luogo e verso la cena v'indirizziate, perché (a dirvela) se a sorte, tirati dalla gola di queste tre para di nozze, voi qui faceste dimora, sappiate, come finte sono queste case, così sono stati finti gli amori e finti gli sposalizi, onde perciò finti ancora saranno i banchetti, sì che se morir non volete dalla fame ogn'uno vada a vedere come sta la sua pignatta; e chi pignatta al fuoco non ha per sua sventura, pigli in una mano del pane, nell'altra la generosità del conte Nottola e alla meglio giunga al fine della sua grassa cena. Dio vi salvi, a rivedersi.
