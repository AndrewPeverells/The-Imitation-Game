V'intendo, signor Fulvio, voi m'andate motteggiando per solleticarmi il silenzio, acciò che nello scomporsi vi dia materia di ridere con suoi spropositi. Ma non potrebbono forse esser tanto sproporzionati, che avessi materia di sodisfare al vostro gusto, o all'assetata vostra curiosità; poiché ad esausto palato poco liquore non rimedia, e la poc'acqua del fabro non spegne, ma raviva la fiamma. Voi stimate forse violenza, quello ch'io prendo per elezione. Altr'oggetto non mi muove di casa per tempo, che il desìo di conservarmi la sanità, e avantaggiarmi nello studio, poiché l'aurora è delle Muse amica.
Signor Cinzio, né per violentare con l'amicizia il vostro silenzio, né per spegnere alcuna sete di curiosità ch'io abbia de' vostri affari, io ho detto felice quel oggetto, che fa così vigilante il signor Cinzio, ma è stato un scherzo,qual è sdrucciolato per la via dell'amicizia fino al ritegno della confidenza, mosso da un presupposto: che l'amore della signora Lavinia sia quello, che v'invita a passeggiar per tempo queste contrade. Però, quando questo presupposto non abbia angolo di verità che lo ritenga, lasciatelo cader nell'elemento della nostr'amicizia, ché non sarà molesto, essendo in sua propria sfera.
Nel crogiuolo della fede, l'oro della nostra amicizia a fiamme d'amore è stato molte volte copellato, e i sofistici moltiplicamenti di sdegni, o disgusti, si consumeranno mai sempre a sì pure fiamme. Ma perché in così affinat'oro d'amicizia non si deve legare mentita gioia, ma candida margarita di verità, io v'assicuro che non è la bellezza di Lavinia il primo mobile, che conduca la sfera de' miei pensieri a mover i passi per questi contorni. E se ben amore semina nel mio core abbondantissime granella de' suoi meriti, e che i raggi de' suoi begl'occhi, quasi vivi soli, faccino il loro officio di generare, non avend'io già mai con l'acqua del mio consenso inaffiato questo cuore, il seme non ha potuto concepire vegitativo germoglio. E quando anche la natura facesse sforzo, almeno in superficie, sapend'ora che la signora Lavinia deve esser vostra consorte, non inafiarei di speranza i verdeggianti prati, ma l'innonderei d'acqua letale per disperder tutto quello che potesse contaminare l'amicizia nostra.
Per esser le grazie, ch'io li devo render di tanta cortesia, senza fine, io non gli do principio, e per non diminuire con parole il debito riserbato a gl'effetti taccio. Ma ben gli dico che la signora Lavinia non sarà mia moglie, ancor che mio padre tratti questo parentado, atteso ch'io ho collocato i miei pensieri in altr'oggetto.
A benché i frutti primitivi non siano di sostanza per essere intempestivi, tuttavia, il gusto della novità gli fa bramare. Io, veramente, dovrei aspettare il maturo tempo di sapere chi è la dama da vostra signoria amata, ma la curiosità delle cose nove me ne fa voglioso. Però, sia sempre anteposto il suo al mio gusto.
Il non compartire i gusti co' suoi amici è un portar ricchissime gioie per pompa e tenerle coperte, che ponno pericolare e non far onore. L'allegrezza non compartita è un gusto di sogno, un schermir con molta leggiadrìa al buio, un umore melanconico; e il gusto compartito all'amico è doppio contento. Per raddoppiare, adunque, il mio contento con farne parte all'amico, gli dico com'io amo una giovane nomata Celia, schiava di Mezzettino, quest'è la signora de' miei pensieri. E però mio padre non potrà violentar il mio arbitrio, ove gli converrà condescender alle mie giuste pretensioni.
Siamo due falconi ad una starna. Manco male, ch'io sono venuto in chiarezza del dubbio, ch'io teneva.
Par che vostra signorìa facci molta riflessione sopra questo mio amore. Non vi par forse giovane meritevole quella?
Per certo sì, ma faceva riflesso non sapend'il fine di quest'amore.
Il fine è di prenderla per consorte.
Per consorte?
Signorsì, e così vostra signorìa potrà prender la signora Lavinia, ché non solo non me ne farà dispiacere, ma mi darà gusto; sì perché tanta bellezza restarà ben collocata, quanto che mi sarà levata la molestia, che, per tal cagione, mi potrebbe dar mio padre.
Come, signore, sposare una schiava? E chi sapete voi ch'ella si sia? Il Cielo sa chi è costei, potrebbe esser anche di così vil lignaggio, che ve ne avesti a pentire col tempo. Io non nego ch'ella non abbia un non so che di nobile nell'aspetto, e che non sia vestita in modo da potersi argomentare ch'ella sia di mediocre fortuna; ma non tutti i bei fiori hanno gentil odore, e di non molta virtù. E poi molte volte i mercanti stessi addobbano le loro schiave, e insegnano loro il susiego per tenerle in prezzo. Vedete quello che fate, ché non ve ne abbiate a pentire, quando poi il pentire nulla giova.
Io vi ringrazio dell'avviso, ma sappiate che la schiava è figliuola d'un buon cittadino, chiamato il signor Gusberto Quercimoro Palermitano, qual fu da' Turchi, con questa e un'altra sua figliuola e altri amici, che insieme barcheggiavano, fatti schiavi. I loro parenti hanno riscattato il padre e trattano di riscuoter le figliuole, e fin ad ora hanno notizia di questa; ove non può passar molto tempo a giungere il suo riscatto. Io so questo caso da un mio fidato amico. Ma il mio dubbio è che l'avarizia di Mezzettino, suo padrone, non la facci vendere prima che il padre la possi liberare, e che non vada lontana da Napoli, e ch'io ne rimanga privo. Io volentieri la riscuoterei, ma non ho comodità, e non oso di chieder danari a mio padre, e massime per tal compra. Vero e ch'io ho per aiuto il mio fidatissimo Scappino, qual tenta ogni strada per aver soldi da consolarmi; ma la mia frettolosa passione mi ha fatto molte volte inavertito, onde ho sconciato scioccamente l'orditure, ch'egli avea fatte, ma da qui avanti l'interesse mio, mi farà esser più accurato. Vostra signorìa séguiti pur dunque la sua impresa, e procuri d'aver la signora Lavinia, ch'io gli la rinunzio in tutto e per tutto.
Io seguiterò dunque l'impresa incominciata, e s'io vi leverò la pretesa moglie, di grazia non vi dolete poi di me, ma doletevi di voi, ché sarete stato artefice del vostro disgusto.
Anzi, ch'io ne averò gusto, e vorrei che vostra signorìa sollecitasse il parentado.
Lo solleciterò. E se mi vengono oggi i denari, ch'io aspetto per lo mio dottorato, cercherò d'aver, con il mezzo di quelli, prima la moglie che la toga.
Vostra signorìa farà bene. E s'io potrò aver denari riscuoterò anch'io la mia.
Basta, chi prima avrà denari di noi sarà il primo ad esser felice.
E forse tutti dua ad un tempo.
O questo non può essere.
E perché?
Non dice vostra signorìa ch'io sollecita le nozze?
Signorsì.
E io dico che le solleciterò, ma che vostra signorìa non si lamenta poi di me.
Ma io non v'intendo.
Mi avrebbe ben inteso Scappino. Ma signore io mi sono dichiarato quasi troppo. Basta, io servirò vostra signorìa nel sollecitare il matrimonio, che sarà appunto un accelerare le mie contentezze. Servitore, signor Fulvio.
Bacio la mano.
Il parlare di costui mi ha posto in confusione. Io non so s'egli, metaforicamente, parla di mio padre, che s'opporrà a' miei gusti, o s'egli, cronicamente, mi accarezza per qualche suo interesse, o che mi voglia, per spasso, amareggiar anche i dubbiosi contenti. Ma quel dire d'essersi dichiarato troppo mi travaglia molto, e più, mi confonde l'aver detto che Scappino l'avrebbe inteso; adunque io non l'ho inteso. Mi dà anche da pensare quel dire che vorrà prima la moglie che la toga. Io non vorrei già cader in sospetto che costui amasse anch'egli questa schiava; tuttavia, s'io raduno insieme i suoi interrotti detti, mi figuro qualche rovina intorno. In somma, ad interpretare l'enigma di quest'Edipo non vi vuol altre che la sfinge di Scappino! Ed eccolo appunto.
O benvenuto tramontana, che mi ha da condurre la travagliata navicella de' molesti pensieri nel porto della felicità.
O ben trovato scirocco, che mi fa andare sempre alla orza, e che ben spesso mi vien per prua, mettendomi in necessità di calar le vele del mio buon animo di servire, con pericolo anche di farmi urtar nel scoglio della disgrazia di Pantalone.
Tu hai il torto a rimproverarmi per mancamento quel buon affetto, ch'io ho sempre di sott'entrare alle tue fatiche per agevolarti la strada del mio servigio. E se la forma non ha secondato i miei destri, non resta, però, che l'animo non sia stato bono verso di te.
È vero, ma chi non ha sorte, non vadi a pescare! Io vorrei più tosto, a' miei mali, un medico ignorante e fortunato, che un sapiente sventurato. I vostri aiuti, perdonatemi, sono come le carezze che fanno gl'asini ai loro padroni, che sono sempre di nocumento. Ogn'uno ha la sua fortuna, la vostra è nelle scienze, e la mia nelle furbarie. Per cortesia, se volete ch'io vi mandi a fine questo negozio, lasciate la cura tutta a me, e non ve ne impicciate.
Così farò.
Che fate voi qua ora? Avete parlato alla vostra innamorata?
Non io, ma se tu vuoi fare il solito cenno le parlarei volentieri, e con tal occasione mi leverò forse un dubbio, che m'ha posto in capo il signor Cinzio, favellando meco.
E che dubbio?
Dubito ch'egli non mi sia rivale, e che prima di me non riscuota questa giovine, perché m'ha detto ch'egli aspetta dugento ducati da suo padre, e che in cambio d'addottorarsi si vuol maritare; dunque egli vuol il matrimonio senza saputa del padre. E poi io l'ho veduto molte volte passeggiare per questi contorni, e potrebbe esser per Celia, e non per Lavinia come io credeva.
Non è il vostro dubbio senza fondamento. La giovane è bella, e, s'egli avrà i denari pronti, le mie astuzie serviranno per steccadenti dopo pasto! O qui bisogna pensar bene, star avertito, e non perder tempo.
Guarda pur tu quello, che debbo fare per aiutarti, e non dubitar, ch'io porrò ogni mio ingegno in opera.
Se voi ponete il vostro ingegno in opera la schiava è perduta.
Oh, che dici?
Dico, che il bisogno, ch'io ho di voi, è che facciate nulla, e se manco di nulla si può fare, che lo facciate, ché sarete più presto servito, e sarà bene per voi, e non rovinarete me.
O poter dal Cielo, è possibile ch'io sia tale, che le disaventure mie levino la fortuna a gl'altri?
Signore, non è tempo di ragionar di fortune, né far prova se l'una mitiga il vigor dell'altra. So ben che fin ad ora la vostra ha distrutto le mie astuzie, però scommodatevi un poco in far nulla, ed esercitatevi un poco in tacere, ch'io m'accingerò a servirvi, se bene che il mercantare senza soldi, e senza credito, è un comprar sogno; tuttavia l'astuzie ponno assai, aiutatemi ancor voi col star lontano e tacere.
Io sequestro le mie invenzioni nella mia mente, e sigillo col silenzio le mie parole, e lascio l'opera tutta sopra le tue spalle. Ma dimmi, non vuoi ch'io saluti Celia?
Questo non è se non bene per rallegrarla un poco, e per intendere, con tal occasione, se ci fosse novità alcuna, da che non li parlasti. L'intenderete, e vi chiarirete del signor Cinzio, e consolarete voi. Ecco, io faccio il cenno e mi ritiro a far la guardia.
Servitor, signora Celia, cielo, ove le mie speranze s'inviano; primo mobile, ove le mie voglie si reggono; e sfera, ove i miei pensieri soggiornano. Eccomi con il solito tributo de i saluti, co i dovuti ossequii di riverenza, e con l'augurio dell'usato buon giorno.
Signor Fulvio, io godo d'esser cielo, primo mobile e sfera delle vostre speranze e vostri contenti, e benedico amore, cagione efficiente di tanti miei contenti, i quali sono inenarrabili, sì come sono infinite quelle grazie, ch'io li rendo per tal cagione. O mio Fulvio, per vostra benignità, donatemi il credito di quei tant'oblighi ch'io vi devo, ch'io vi giuro, per quell'amore ch'io vi porto, ch'io non so come satisfarvi. O qual ventura sarebbe mai di colui, che solcando tal or il mare, quando più è procelloso, e che in vece d'esser dall'onde trovasse benigna deità, che non solo lo liberasse, ma l'arricchisse di preziosissima gemma. Ben potrebbe dir colui: o avventurata disaventura. E che cosa debbo dir io, caduta nel mare de i travagli per la mia captività, e quando penso d'aver perduta la libertà ritrovo voi, mio terreno nume, che non solo cercate di liberarmi, ma mi donate anche l'amor vostro? Ohimè che felice disaventura, o che disgrazia avventurata! Io per me mi struggierei di gioia, se il dubbio che non mi fugga il tempo a proseguir tanto bene non mi rallentasse il contento.
O mia signora, voi non solo m'avete levato l'arbitrio con le vostre bellezze, imprigionato il cuore con la vostra grazia, ché anche m'annodate la lingua con l'amorose vostre ragioni: io per me mi rendo vinto alla vostra facondia.
Le mie bellezze e grazie v'hanno imprigionato? O signore, o voi scherzate meco, o che v'infingete le cause, che mi vi fanno parer bella! Vostra signorìa scorge e vede in me quello, che a me nasconde lo specchio. Ad ogni modo sia come si sia, io la ringrazio, e godo che, lodando me, ella faccia pompa della sua facondia. Le sue lodi servono, appunto, come l'opere de gl'eccelsi pittori, che, nel servire altri, illustrano sé stessi. Queste lodi che mi date non sono generate dal mio merito, ma dalla vostra gentilezza, la quale, facendomi molte volte arrossire, nel udir a lodarmi, contra ogni mio merito, quel rossore partorisse poi quelle grazie, che a voi tanto piacciano. Ma vedete, signore, la generazione è fatta da voi, onde, ogni cosa che scorgete bella in me, è vostra figliuola, e non è meraviglia, perciò, se tanto l'amate.
Il rossore suole anche apparire nelle guancie de gl'umili, per esser lodati di verità; dunque la verità fa così bella generazione, e se vostra signorìa mi chiama padre di tali figliole sono, dunque, padre putativo, e però ringrazio la mia verità, che genera nella vostr'umiltà, e che mi fa padre di sì leggiadra prole.
Il rossore suol anche venire tal ora nelle guancie per dubbio di qualche mancamento. Voglia il Cielo, ch'il mio rossore sia come vostra signorìa interpreta, e che non nasca dal mancamento di quei meriti, che vostra signorìa dice di scorger in me.
Schiavetta, o schiavetta.
Signore.
Retiratevi, e lasciate parlar a me.
Mi ritiro.
Dove sète? Ah, alla fenestra! Vi sentiva e non vi vedeva.
Era qua.
Ah, ho inteso, adesso è arrivato qua il procaccio, col dispaccio dell'onore. Che fate qua galant'uomo, che faccende avete voi con la mia schiava?
Io era venuto un poco a domandargli se nella sua schiaveria avrebbe mai conosciuto un mio fratello, quale fu fatto schiavo, andando all'isole Filippine già molti giorni sono.
E voi, madonna schiava, ch'andavate filippinando con questo segretario de i piaceri di Venere? E che avete da far de' suoi fratelli?
Egli mi ha veduto qui a caso alla fenestra, e mi ha dimandato di questo caro suo fratellino, e io, per carità compassionando lo stato suo, diceva di non averlo mai veduto, e l'andava confortando con le mie miserie.
Oh voi sète troppo caritatevole de' fratellini! Ho caro che non l'abbiate veduto, perché non potevate veder cosa buona. E per levar l'occasione a costui, che non torni più qua con tal scusa, retiratevi.
Volentieri, amico, se mi sovverrà di questo vostro fratello ve ne darò nuova.
Io vi dirò le sue fattezze, e certe sue imperfezioni, per le quali lo potreste conoscere.
Non mi state a dipingere, né a descrivere i fratelli alle mie schiave, m'avete inteso? E voi, sfacciatella, volete ritirarvi, o volete ch'io venghi a privarvi anche del comodo della finestra?
Signorsì, signorsì.
Messer Scappino, parlate con me di questo vostro fratello, ché per tutto marzo io ho da tornar in Algieri, per comprar schiavi. Che persona è, che offizio era il suo, perché i virtuosi non si pongano al remo.
Mio fratello è di statura mediocre.
Deve somigliare a voi senz'altro. Che professione?
Era tiratore.
Da che, d'archibugio o da borse?
No, tirava l'artegliaria.
Bombardiere, volete dire.
No, tirava l'artegliaria con le corde, dove non potevano andar bovi o cavalli.
Era guastatore, adunque.
Sì sì.
Anch'io son guastatore, e credo d'aver guastato adesso il ragionamento, che voi facevate con la mia schiava, e questo era qualche raccomandazione del vostro padrone. Orsù, voglio consolarvi, sentite all'orecchio: vogliono esser dugento ducati e non chiacchiere, però starò avvertito per qualche stratagemma.
Avete torto, messer Mezzettino. Né io, né il mio padrone, abbiamo pensiero della vostra schiava. Il signor Fulvio è maritato, e io voleva intender del fratello, e non altro; ma poiché vedo che voi v'insospettite, men'andarò, a Dio.
A rivedersi senza il fratello, se volete ch'io vi creda.
Saprò dunque senza di voi trovarne il conto, poiché siete tale, che vi pigliate ombra d'ogni cosa.
O il gran mariuolo, ch'è costui.
O Scappino! È partito disgustato, costui non ha voluto fargli servizio. Vedete, messer Mezzettino, voi la venderete poi a qualche persona, che non vi farà mai un servizio al mondo, e io vi posso apportare qualche piacere, e se non abbiamo danari ora, sapete bene di chi son figliuolo, e se posso da un'ora all'altra far soldi; ma indugio per non disgustar mio padre. Almeno non la vendete ad altri, ve ne prego, per otto giorni, ch'io vi pagherò la spesa del suo vitto.
Signor, ho inteso il tuono della canzone, ma la musica non fa melodia rispetto a voi, che sète fuori di concerto. Dovevate prima prender la voce dal vostro servitore, che ha intonato in un altro modo. Ma spero che la sua musica comincerà con la chiave della giustizia, seguiterà con alti sospiri e darà fine con molte battute un giorno di mercato. Signor, vi vuol concerto, o che bisogna esser solo a far star le persone, che non sono merlote. Io credo che voi siate quello dal fratello tiratore e guastatore, poiché avete guastato forse l'orditura di Scappino. All'erta, Mezzettino.
O misero me, che cosa ho fatt'io.
E dove sarà andato costui?
Ho parlato con Mezzettino, e l'ho pregato a darti la schiava in credenza, ch'io gli sarei stato sicurtà. O che almeno non la venda ad altrui, per otto giorni avvenire, ché noi gli sborsaremo il riscatto, e egli si burla di me. Non è stato tale il tuo ragionamento?
Giusto appunto, o meschino me, costui m'ha rovinato a fatto. O poveretto voi, e che cosa avete detto! Io, per non dargli sospetto, ho mostrato d'aver un fratello schiavo, e di cercarne indizio dalla sua schiava, e l'ho cercato d'assicurare; e voi, per far al solito vostro, siete andato al mercato senza soldi e l'avete posto in sospetto, acciò ch'io non possa pratticare a casa sua. E voi sète poi quello, che vuol esser servito? Son ben io pazzo a pigliarmi una briga, che puzza di galera, o per lo meno un esilio dalla casa di Pantalone per sempre, e per chi, poi? Per uno che mi ha da far perder o il cervello o il credito.
Piano, fratello, piano, ch'io non ho pensato di far male! Si dice che chi dice la verità non falla, io non credeva di fallare dicendo la verità. Tu m'hai detto di voler levar questa schiava, o con danari o con qualche stratagemma; tu non m'hai detto con bugìe, ma ora ch'io intendo che bisogna dir delle bugìe, lascia pur far a me, ché non m'uscirà più verità di bocca.
O bello! E per cominciare dite che voi sète un giovane trincato e accorto, e che sopra il tutto sapete tacere ove bisogna. Ditemi, di grazia, come sono i nostri patti.
Che s'io voglio aver la schiava, ch'io non m'intrighi più in cosa alcuna, e che lassi tutto il carico a te, non è così?
E perché ve ne intrigate?
Fratello, questo è stato un accidente per aver trovato Mezzettino in strada, ché del rimanente io non avrei parlato già mai; e da qua avanti, o a Mezzettino o a chi si sia, non parlerò senz'ordine tuo, e che ciò sia vero ecco ch'io taccio, e parto.
Questo povero giovine non ha mai pratticato il mondo, ed è stato sempre sotto i precetti del padre e la cura de' maestri, onde non ha potuto imparare per esperienza, o per necessità, l'astuzie del mondo, però io lo compatisco, e lo voglio aiutare ad ogni modo, s'io potrò. Questo Cinzio, col suo danaro pronto, me la potrebbe far della mano, ma s'io farò a tempo, vorrò ch'il mio ingegno furbesco avanzi la sua commodità. Questa notte ho pensato un modo d'aver danari, che mi par riuscibile. Messer Beltrame mi ha credito, e se bene li faccio una truffa, come ho tempo vorrò anche aver ragione. O di casa!
Chi è là?
Amici.
O se' tu, Scappino.
Signorsì.
Che chiedi?
Son venuto a darvi il bon giorno.
Bon giorno e bon anno, ti ringrazio, a Dio.
O che uomo di poche cerimonie! Messer Beltrame!
Chi è là
Son io.
Che vòi?
Son venuto a salutarvi da parte del padrone ancora.
Sii ben venuto, ti ringrazio, raccomandami a lui.
Fermatevi, di grazia, ch'io non ho finito il ragionamento. Il mio padrone vorrebbe un servizio da voi.
Egli vuol un servizio da me?
Signorsì.
Orsù, come verrà, lo servirò volentieri.
Fermatevi, in bon'ora, se volete intender il rimanente.
Fratello, fa' presto, ch'io non ho tempo da perdere.
Farò presto. Come sta vostra figliuola?
O quest'è un'altra, a Dio.
Fermatevi, se non, vi straccierò il ferraiuolo.
E che hai da far tu di mia figliuola?
Non è ella moglie del figliuolo del mio padrone?
Ha da essere.
O bene, io l'ho da salutare da parte del signor Fulvio, e poi ho da parlar con vostra signorìa.
È ben tempo che lui manda un saluto! Io non ho mai veduto matrimonio più freddo di questo. Lavinia.
Signor padre, che volete?
Eccoti qua il magnifico messer Scappino, che t'ha da parlare.
A me?
A te, sì.
Il signor Fulvio, mio padrone, manda mille saluti a vostra signorìa e vi priega a tenerlo nella vostra buona grazia, e manda me a far scusa, con vostra signorìa, per non aver mandato prima d'ora a salutarla, poiché egli non sapeva che fusse costume di mandar saluti alle spose avanti lo sposalizio; però chiede perdono dell'inavertito mancamento, e le fa intendere per me che non commetterà più tal errore.
O come il signor Fulvio dice così! Può ben pensare il signor Fulvio ch'io penso quello che si può pensare intorno a questo, e, in risposta, so che direi cose che non si potrebbono esprimere sapendole, ma a tutti non è dato d'andar a Corinto. Ma dirò tra me appunto come disse quel savio, ch'intendeva il parlare de gl'uccelli, che forse fu simile al signor Fulvio, poiché egli ha sempre professato belle lettere, e in vero ch'egli merita, a mio parere, ma che parere? che voglio giudicar'io, inesperta e ignorante? Io son appunto come quello, che tal or o sa o non sa, poiché tutti non hanno uno stesso ingegno. Pur si prende la rosa, e si lascia la spina, ché far d'ogni erba fascio non è da una giovane che vive con l'obedienza paterna, e poi so ch'il signor Fulvio non avrebbe caro ch'io facessi come dice colui, ma il dovere è dire se non quello, che s'ha nel cuore. So che son benissimo intesa, e tanto più dal mio signor padre.
A fé, che t'inganni, più tosto avrei inteso il parlar arabico o caldeo che il tuo! Io non credo che t'intendesse, parlando così, manco il primo interprete della torre di Babele. Queste tue non son massime sciolte, né parlar conciso, ma più tosto mi paiano lettere sciolte, ché tra tante si potrebbe far un anagramma, che dicesse qualche cosa, ma così, s'io intendo nulla, non dicono nulla.
Che vostra signorìa non m'intende, adunque?
Madonna no, ch'io non t'intendo, né credo che niun altro t'intendesse, se non t'intendesse a caso messer Scappino, che è prattico fino del parlar in zifera.
Io capisco molte zifere, intendo gli oltramontani per prattica, i muti per cenni, e gl'animali irrazionali per discrezione; ma il linguaggio vostro, di senso incognito, io non lo so interpretare così all'improviso. O mutate modo, o scoprite il senso, o datemi il vostro Calepino, se non, l'oratore non saprà riportar la risposta al suo padrone.
Mi dispiace d'esser tanto ignorante, ch'io parli in modo che niuno m'intenda, vedrò di farmi intendere.
Questo modo è buono, e s'intende benissimo, seguitate questa frase che saremo d'accordo.
Dite al signor Fulvio che gl'ardenti miei sospiri, ancorché indistinti tra l'aria e 'l fuoco, che vanno alla determinata loro sfera, e che gl'occhi miei, bramosi di contemplar l'oggetto della loro felicità, che sono quasi snervati, usciti dal lor concavo, e che quasi dinotano un'oblivione di spiriti visivi. E che non tanta ambrosia, e nettare consumano gli dèi alle loro mense, quanto sono le dolcezze, che in amando si provano, e che se 'l cuore è centro d'un amoroso petto, che l'amore è centro d'ogni cuore amante, e che sì come è impossibile ch'il sole si parta dall'ecclitica, così è impossibile di far retrogrado d'un ben radicato amore nel cielo dell'altrui voglie. Però egli, che spira tutta grazia e gentilezza, che può co' suoi vaghi portamenti bear un mondo intero, e che a sua signorìa sta il dar salute a chi tanto la brama.
O se vostra signorìa m'avesse parlato così alla prima forse l'avrei intesa manco di quello che ho fatto adesso. Però io ho parlato con voi come ho saputo, vostra signorìa meco come ha voluto, il signor Beltrame ha inteso come il Cielo ha conceduto, e io referirò come mal instrutto.
Va' in casa.
E perché?
Va' via, ti dico.
Servitrice di vostra signorìa.
Che ne dici, Scappino?
Di che?
Del ragionamento di mia figliuola.
Dico che se vostra figliuola studierà niente niente più in complimenti, che riuscirà la più pazza dottoressa ch'abbia il donnesco stuolo.
Io ho inteso il concetto.
O voi sareste da più della Sfinge.
Il concetto è questo: sdegno e timore. Queste cagioni l'hanno fatta parlare con quel sì imbrogliato stile, il timore della presenza mia, e lo sdegno, che le ha cagionato il signor Fulvio. Come domine, che in tanto tempo, che Pantalone ha dato parola, mai suo figliuolo si sia degnato farsi vedere dalla sposa? E gli paiono, a loro, cose queste da captar benevolenza? Ove sono i fiori e le galanterie, che si sogliono donar alle spose, quando sono promesse? In somma, ha ragione d'aver parlato in modo di non perdere il rispetto a me, e di non si gettar dietro a chi forse poco la cura.
Signor Beltrame, voi dite troppo la verità, e il signor Pantalone ne ha una mortificazione grandissima, e appunto io sono venuto da parte sua, a far la scusa, e a pregarvi d'un aiuto appartenente a questo negozio. Il signor Fulvio si trova inamorato d'una schiava di messer Mezzettino, e per questo ritarda il parentado. Però il signor Pantalone ha trovato, per espediente, che vostra signorìa compri questa schiava e che la ponga in luogo nascosto, e che faccia che Mezzettino dica d'averla venduta ad un forastiero, che non sa chi si sia; ché in tanto farà che suo figliuolo sposi la signora Lavinia vostra figlia. E poi esso ripiglierà la schiava e sborserà il costo e pagherà la spesa del vitto a vostra signorìa ed egli, poi, ne farà escito subito, ma non in questa città, per levar l'occasione a suo figliuolo di rivederla.
E perché non far far questo servizio da un altro, non far palesar i defetti di suo figliuolo a me, nell'ora del parentado?
Perché ogni altro che la comprasse potrìa, per farsi ben volere dal signor Fulvio, palesare il negozio; ma vostra signorìa non lo scoprirà, per essere interessato. E perché le cose non possono star sempre celate, vi fa saper di bon'ora come passa il negozio, quale non trascende lo stile della giovanezza e vostra signorìa ben lo sa.
Ha pensato bene e concluso meglio. Io andrò or ora da Mezzettino, qual appunto mi deve aspettare in casa, poiché io gl'ho promesso di riveder certe sue scritture, e fargli certi conti. Mi sbrigherò di questo, di poi gli trattarò della schiava, e me la farò condur da lui fino a casa mia, e poi la nasconderò per quattro, o sei giorni; ma con patto però che, subito fatto il parentado, il tuo padrone mi rimborsi il mio danaro, e poi che faccia esito della schiava, perché non sia cagione di far aver mala vita a mia figliuola.
Vostra signorìa non si dubiti, ch'il mio padrone non promette se non attende.
La casa è aperta, e io vo a far il servizio.
Andate.
Messer signor Scappino, a questo modo, eh? Queste sono le promesse, che mi faceste a giorni adietro, quando vi palesai l'amore ch'io porto al signor Cinzio, con tanti giuramenti, e sopra l'onor vostro, e sopra la grazia de gl'amati cibi vostri, ch'avreste sturbato il trattato di mio padre, e agevolato il matrimonio del signor Cinzio? E ora concertar con mio padre il modo di farmi rimaner di Fulvio? Ma non vi verrà effettuato il vostro concerto, e voi avete da far meco, che vuol dire con una sdegnata, e tanto basta.
Piano, piano, e non con tanta collera! Cape, so che vi fuma io! È vero ch'io v'ho promesso di aiutarvi in farvi avere il signor Cinzio, e ch'io avrei disturbato il trattato del signor Fulvio, e lo giurai sopra l'onor mio, giuramento in vero interdetto al mio parentado. Però io sono qua per osservar quanto io v'ho promesso, e quello, che vostra signorìa da me ha udito, quando ho parlato con il signor Beltrame, è il principio.
Se dal bel mattino si può argomentar buon giorno, poco posso sperar dal vostro principio.
Signora, voi non sète ancora capace delle cose del mondo per più strade si va a Roma. Anche il gettar via il grano per i campi pare che sia pazzia e pur è 'l principio d'aver del grano. Lo uccider i vitelli, e i capponi, pare crudeltà, e pure s'ammazzano per pietà, perché la lor morte è nutrimento a tanti galant'uomini. Vostra signorìa non sa per che verso io mi navighi per far ch'il batello del signor Cinzio entri nel porto de' vostri gusti, quando egli ha il timone rivolto altrove. Io non ho danari, questa è cosa che ha del credibile. Il signor Fulvio passa sotto l'istesso influsso, e non è solo sotto a tale influenza, e per aver questa schiava ci vogliono dugento ducati. Ora io ho pensato di servirmi di quelli di vostro padre, e l'ho mandato, con quella invenzione che avete udita e intesa, a comprarla, acciocché Mezzettino non la venda al signor Cinzio. E ch'il signor Fulvio sia poi contento a far a modo del padre, faremo porre la schiava in casa vostra, e poi faremo che Fulvio venghi a visitare vostra signorìa come sposa, e voi gli darete commodità che s'abbocchi seco, e che la conduca dove gli sarà commodo, e così, privandone Cinzio, egli poi si risolverà di far quello che non può far adesso per occasione di questa schiava.
Io ho inteso, ma quel dar commodità ad un giovine che meni via una sua morosa, che ufficio si chiama?
Ad un par mio si direbbe di ruffiano, ma se ciò facesse un gentil'uomo si direbbe un servizio, e ad una par vostra si dice aiuto. Il ruffianesimo è come il furto: in un grande è aggrandimento di stato, ad un mercante è ingegno, e in un disgraziato è latrocinio.
Che dirà poi mio padre, come si accorga della fuga della schiava? Darà la colpa a me della mala custodia.
E voi vi dorrete di lui, che abbia posto donna tale in vostra compagnia, da dar cattivo esempio. E vi dorrete dell'affronto fattovi dal signor Fulvio per colpa sua, e così il povero vecchio avrà il male e le beffe.
Messer Scappino, voi sète un gran mariuolo.
Signora, sono ancora novizio, ma spero col tempo di perfezionarmi.
Se più vi perfezionate, potrete por scola d'insegnare quello, che non sa il demonio.
O signora, m'onorate troppo.
Non dico fuor de i vostri meriti. Orsù, aspetterò il vostro aiuto, attenderò i vostri avisi, e starò lesta a' vostri cenni.
O così va bene: aiutarsi l'uno con l'altro, perché il negozio butti meglio.
Io sarò sempre pronta.
Ed io vedrò di ritrovarmi lesto.
O via, cessino ormai i pianti e i lamenti, e venitevene meco a contar i vostri soldi, ora che abbiamo revisto le scritture.
Signore, non posso far di meno di non gettar quattro lagrimuccie, se si perde solo un cagnolino, che pure è una bestia, come vostra signorìa sa meglio di me.
Che asinaccio!
Pur dà dolore. O vedete che farà il perdere una giovane bella come è questa! Io sono una persona, che mi affeziono tanto alle creature, che io non me gli vorrei mai levar d'attorno. E se io fossi ricco non la vorrei mai vendere, ma tenerla per farmi far delle sberettate dalla gioventù, per far frequentar queste strade della brigata, e per farmi dar del molto magnifico da gl'amanti. Questa mi servirebbe per compagnia in casa, per conversazione alla tavola, e per materia a' miei sogni, che mi farebbono star allegro.
Veramente la giovane è bella ed è meritevole d'esser accarezzata; ma non è cosa da voi! Voi, a tenerla in casa, portate pericolo d'esser tenuto in mal concetto, ed ella in poca riputazione. E poi non mi negarete che non viviate sempre con qualche sospetto, o che vi sia menata via di furto, o che non s'inferma e defrauda il riscatto, o che non mora, e che perdiate il vostro capitale. Consolatevi, dunque, e venite a prender i danari.
Il vero, e più per questo la vendo, che per il guadagno. La sua spesa non mi dà fastidio, perché ella è di buona bocca, ella s'accomoda a quello che gli vien posto avanti, e non rifiuta mai cosa alcuna. Questa non è come certe svogliate, che se il cibo non è conforme alle loro voglie, torceno il muso fiutando sopra ad ogni cosa, del poco si sdegnano, e 'l molto lo strapazzano, questa no. Ella è di bona natura, digerisce tutto, e sempre si conserva un poco d'appetito per quello che gli pò occorrere.
O così vogliono essere le donne a mantenersi sane! Orsù, andiamo.
Andiamo.
O signor padrone, e pur mi volete mandar via da casa vostra! Pazienza, al meno m'aveste tenuta tanto, che n'aveste trovat'un'altra; ma rimaner voi solo soletto, e come farete? e chi vi farà da mangiare? e chi saperà fare quelle torte tanto a vostro gusto come sapevo far io?
O misero me, è vero! Ohimè, se la torta non mi fa mancar di parola, niuna cosa mi fa mancare. Signor Beltrame, per grazia, lasciatemela ancor un poco, due o tre giorni, sin tanto che io ne compri un'altra, e che questa gli dia la dose di quella buona torta, e l'intavolatura di certi macaroni, che mi rimettono il fiato in corpo, quando sono svogliato.
Mi meraviglio di voi. E vi lasciate dunque prender per la gola da un piatto di macaroni o da una torta? O sarebbe bella, che stando voi soletto in casa, che questa schiava vi avvelenasse la torta, o i macaroni, e vi facesse morire per aver libertà! Fareste meglio a non mangiar nulla delle loro mani.
Voi dite il vero, ancorché la mia morte potrebbe esser peggiore, poiché sono stato pronosticato ch'io ho da morire per giustizia, ove che sarebbe pur meglio morire con la bocca unta di buona torta, che con la gola stretta da tristo laccio.
Non vi fate questo augurio in vano, di grazia.
Non oso di passare per questa strada, per non disturbare le invenzioni di Scappino. Ma che veggìo, messer Beltrame e la mia Celia?
Io spero che l'astrologia sia fallace, e poi mi sarebbe più caro morire di qua cent'anni impiccato, che morir dimani annegato nel mèle, morte la più dolce che si possa fare.
Mi piace il vostro umore! Orsù, andiamo pure.
Andiamo. Ma, caro signore, fatemi grazia di darmi moneta buona, perché la voglio rimetter in un'altra schiava o in un paio, se saranno a buon mercato; io sono principiante in quest'arte e non ho altro che trecento scudi da trafficare, co' quali io vado campando la vita.
Ohimè, mi trema il cuore, che cosa è questa?
Non dubitate, che avrete sodisfazione da me. E voi, bella giovane, non v'attristate per lasciar la casa di messer Mezzettino, ché andarete in luogo dove non sarete manco ben veduta ch'in casa sua. E che mirate? Statemi allegra, per cortesia.
Ohimè, che odo? Beltrame la compra. Questo è qualche inganno, che hanno ordito i vecchi contra di me, ma non verrà lor fatta. Servitor, signor Beltrame.
Ben venuto, signor genero.
Non mi chiamate genero per genero, in cortesia, fin tanto che non siano effettuate le nozze. Ma che mercanzia è questa, che vostra signorìa fa con messer Mezzettino?
Ho comprato questa schiava.
Per voi?
Signornò, per un mio amico.
Questo è rispondente del padre di Cinzio, è certo ch'egli la compra per lui. Ohimè son rovinato! Caro signor Beltrame, vostra signorìa mi faccia grazia per ritrattar questo mercato, ch'io lo riceverò per un favor segnalatissimo.
E perché, signore?
Perché sono stato pregato da un mio amico a far uffizio che Mezzettino tenga ancor un poco questa giovane, tanto ch'i suoi parenti la riscuotano. E presto gli sarà sborzato il riscatto e la povera giovane andrà in poter de' suoi, senza andare or in mano di questo, or di quel altro.
Vostra signorìa mi mostri, o mi faccia mostrar lettere de' suoi parenti, che volentieri vi compiacerò.
Le lettere sono nelle mani di questo amico mio.
Orsù, porrò la schiava in casa mia, e poi verrò con esso voi a veder le lettere. Ma chi è questo vostro amico?
Vostra signorìa non lo conosce?
Forse che sì.
E chi è egli?
Orsù, basta. Questo è mio amico, ancora tanto quanto mi siete voi, e per suo bene io l'ho comprata.
Signor, non mi avete ad impacciar se quello che la vuole fa bene, o male.
Non vi avete voi ad impacciar nelle mie mercanzìe.
Io v'ho più interesse che voi.
Ed io ho più possesso di voi, e la voglio.
Ed io non voglio che l'abbiate.
Che?
O là, signore, non mi rovinate i miei mercati! Io l'ho venduta, la schiava. È mia e ben venduta.
Ve ne pentirete ambidue.
O là, che parlar è il vostro? che arroganza è questa?
O là, o là, che strepito è questo? Signor Beltrame, con chi l'avete? con mio figliuolo forse? che fai tu qua? Tu non parli. Che cosa è questa, signor Beltrame? che cosa v'ha fatto questo forfante?
E son pazzo io a voler le brighe de gl'altri! Pigliate, signor Pantalone, ecco, ve la do in mano, e bella e finita.
Che cosa è questa?
Il negozio.
Qual negozio?
Il negozio vostro.
V'ingannate, ch'io non negozio più tale mercanzia, ma solo attendo a' cambi.
Ma è ben cosa di vostro ordine, e per vostro conto; anzi, cosa che m'ha fatto perder il rispetto, che mi si deve per l'età, da vostro figliuolo.
Mio figliuolo ha avuto così poco rispetto a voi, sì poco timore di me, e così poco giudizio di dir parole in disgusto vostro?
Ha detto tanto, che se non fosse stato per amor vostro io mi sarei risentito con parole, se io non avessi potuto far de' fatti.
Ah manigoldo, tu me la pagherai!
Signore.
Taci, furfante, sai bene ch'io ti conosco. E che cosa volete ch'io faccia di questa schiava?
Quello che a voi piace.
Io non ho che far altro, che tornarla a voi.
A me? Io non voglio più questa briga, trovate pur un'altra invenzione, e accommodatevi.
Mi posso accomodar come voglio, ch'io non farò nulla, non sapendo a che fine mi ponete in questo imbroglio. Di grazia, parlatemi chiaro.
E volete ch'io parli, se ci è vostro figliuolo?
E che ho che far io di mio figliuolo?
Non mi son io apposto che questo è qualch'inganno, ordito contro di me.
Ma poi che così volete la dirò chiara io.
Ditela, in buon'ora.
Scappino è venuto da parte vostra, e mi ha detto ch'il parentado nostro non si conclude, rispetto che vostro figliuolo è inamorato di questa schiava. Però che io la comperassi, e ponessi in luogo segreto, fin tanto ch'il matrimonio sia effettuato, che poi vostra signorìa mi rimborserà il mio danaro, e che doppo manderà la schiava tanto lontano, che il signor Fulvio non saprà dov'ella sia, per torgli l'occasione del disgustar me, e la sposa, e così ho fatto.
Vi ringrazio. Scappino è un menzognero, e io non gl'ho dato questo ordine. E quando lo mando per danari, o per altro, sapete bene ch'io scrivo sempre una poliza di mia mano, però io non voglio i suoi imbrogli. Di chi è questa schiava?
Mia, signore.
Toglietela, e custoditela bene, perché se mio figliuolo la comprerà ve la farò tornar in dietro. E vi protesto che non mi farete piacere a vendergliela, mi avete inteso.
Io vi ho inteso, e io vi protesto che se vostro figliuolo, o il vostro servitore, manderanno sotto mano a comprarla, ch'io non voglio che sia ben venduta a loro, e se mi averanno dato caparra, vorrò che sia perduta, e meterò la schiava per uso ordinario di casa.
Per me mi contento, e mi farete piacere.
Signor Beltrame, io piglio questa chiaritura per amor vostro.
Fratello, io non la compravo per me, avete inteso come è passato il negozio. Abbiate pazienza ancor voi, scuserà che vi dia l'intavolatura de i macaroni e la dose delle buone torte.
Avete ragione, appunto questa sera io la voglio adoprare un tantino per mio conto, e voglio ch'ella meni un poco più del solito le mani per amor mio, e che mi faccia qualche cosetta di gustoso, poi ch'ella è in transito di perder casa mia. Orsù, vien qua figliuola, andiamo, ché sei stata cavalla di ritorno.
O Scappino traditore! s'io ti posso trovare!
E tu sai quello che ti voglio dire: trovati questa sera di bon'ora a casa, ché voglio che si tocca la mano alla sposa. E non far ch'io abbia da dare ne i rotti, ché sarà male per te.
O signore.
Che signore, citto.
Almeno, datemi un poco più tempo.
Non vi è altro tempo, m'hai tu inteso. Andiamo, signor Beltrame, alla volta di piazza, ché trattaremo del vestir la sposa.
Andiamo.
Non la voglio, signor Beltrame, m'intendete.
Ed io non ve la darò, ché non la meritate, m'intendete ancor voi.
Che borbottate? che cosa dice colui?
Niente niente.
Non guardate, signore, al suo poco ingegno.
Anzi, vi devo ben guardare.
Per amor mio, supite le sue leggierezze.
Io ho bello supito.
Non sapete, no.
No no, in lettere maiuscole.
Ah Scappino, a me, ch'io lo sopporterò? Ah, non sia vero!
E dove troverò io costui ora? O eccolo!
Ah, traditore!
Ohimè, son morto! O, signor Fulvio, con la spada ignuda contro di me, a un vostro fidato servitore?
Contra ad un nemico.
Ohimè, che dite? Frenate l'ira, per grazia, e ditemi in che v'ho offeso.
O assassino, domanda alla tua coscienza!
E dove volete ch'io trovi la mia coscienza ora? Il Cielo sa dove si ritrova! Eh, ditemelo voi, per grazia.
Ah, cane, ancora tu ti burli di me?
Ah signore, ah signore, giustizia per voi, compassione per me! Ohimè, è possibile ch'io non vi possa far sospendere quest'ira?
A questo modo assassinarmi? in questa maniera? Tu non la scaperai certo!
Ohimè, ditemi per grazia in che vi ho offeso, e poi fate di me non quello, che l'intelletto vostro vi somministrarà, ma quello, che la giustizia comporta.
In che m'hai offeso? e ancor t'infingi? Far comprar la schiava da Beltrame, e ordinargli che la nasconda, acciò che perduta la speranza d'aver Celia, io sia necessitato a prender Lavinia, e ti par nulla questo? per sodisfar al vecchio, assassinarmi in questo modo? O traditore!
Adagio, adagio! E per questo siete adirato contro di me? O respiro! Rimettete pur la collera, e lasciatemi dir la mia ragione senza farmi paura.
Che ragione? Di' pur che vòi scusarti del mancamento, e che mi vòi far vedere d'aver fatto bene con la tua logica salavatica. Ma non mi ci farai star questa volta a fé! Di' pur quello che sai.
È vero.
Ed ecco.
Piano, è vero parte di quello, che avete detto, ma non tutto.
È vero tutto, e io ho udita tutta la trama, non vi occorrono scuse.
Ho caro che avete udito. E bene, come sta il negozio? Ditelo, per cortesia.
Io mi son trovato presente, quando che Beltrame voleva menar via la schiava, e mi son adirato seco, e in questo è sopra gionto mio padre, e Beltrame gl'ha detto d'ordine tuo; ove mio padre ha fatto che Mezzettino pigli la sua schiava, e che non contratti più né meco, né teco. E così sono levate le mie speranze. Che dici, ora, non è così?
È vero, ma chi vi ha fatto parlare con Beltrame?
La mia buona fortuna, acciò che Celia non parta da Napoli, e ch'io conosca chi mi tradisce.
La vostra disgrazia, acciò che perdiate, quanto prima, voi la schiava e io il cervello. Avete denari voi?
Che dimande sono queste?
Dimande giuste, acciò che da voi vi accorgiate del vostro bell'ingegno.
Tu vai provocando l'ira mia, e poco starà a precipitare.
E voi m'andate assofocando la pazienza per ridurmi alla disperazione. Udite, di grazia, il mio fallo e 'l vostro antivedere. Io ho fatto comprar la schiava con astuzia dal signor Beltrame, e gl'ho ordinato che la tenga nascosta, e poi ho passato, d'accordo con la signora Lavinia, che per dar colore alla cosa, che voi andarete a visitare come sposa, e ch'ella poi vi dia commodità di condur via la schiava. Beltrame l'ha comprata e mentre la conducevamo via, è sopra gionto il vostro bell'ingegno e ha rovinato tutto il trattato, e ha posto me in contumacia di Pantalone, in poco credito a Beltrame, e in conto di furbo con Mezzettino, dove non potrò mai più far colpo che vaglia. Questo è l'assassinamento, ch'io vho fatto. Castigatemi, ch'io lo merito.
O Scappino mio.
No no, castigatemi dico, ch'io lo merito, non perché io abbia fatto errore a far comprar la schiava; ma perché voglio servire uno che mi rovina l'invenzioni, ch'io con tanto pericolo vado ritrovando per servirlo. No no, merito ogni male, fate quello che volete.
Io merito castigo, fratello, e non tu. Scappino, confesso l'error mio, io ho fatto male, ma da qua avanti...
Farete poi male, e peggio. Orsù, operarete un poco voi, per l'avvenire, e farete conto ch'io non sia in questo mondo per voi.
O come, tu non sei in questo mondo per me? Bisogna ch'io esca dal mondo per te, perché senza il tuo aiuto io son morto.
Ed avete ancor animo di dire ch'io v'aiuti, e ora mi volevate uccidere?
Perdonami, Scappino, la diffidenza; sol è stato un errore. Ma del resto io non ho errato. O fratello, io vedevo condur via la donna, e vuoi ch'io pensi bene? Ah, Scappino, trasformati in me, ti priego!
Per far gilè de' merlotti, non è vero? Signor Fulvio, io non vorrei tener in mal concetto niuno, ma se vostro padre fosse stato al mio paese, come mio padre è stato al vostro, io dubitarei di mia madre. Stante il gran bene, ch'io vi voglio, andate, ché vi perdono, e vedrò quello, ch'io potrò fare, ma avvertite.
Io t'ho inteso, aprirò ben gl'occhi.
Sì, per vedere più presto dove mi potrete guastare.
No, da qua avanti ha d'andar in altro modo. A rivederci.
Sarebbe meglio e' non si rivedere fino che il negozio non fosse finito.
Io non vorrei, ch'in tanto che s'affortiscono le lettere, e che se ne fa la lista, ch'il signor Fulvio trattasse di quanto gli ha detto al suo servitore, perché senz'altro s'accorgierebbe de' miei andamenti, e potrebbe imparare la schiava avanti di me. Io l'ho quasi posto in sospetto, e quello Scappino è tanto trincato, che mi fa dubitare. O s'io avessi un servitore, come è quello! Beato me, le mie cose andarebbero assai meglio. Però faccia quello che vuole Scappino, e Fulvio. Io la procurarò col danaro, ch'io aspetto, e prima del denaro con un poco di caparra.
Chi è là.
Amici.
O servitore, padron mio.
Ben trovato, messer Mezzettino. Ditemi, per grazia, non avete voi una schiava da vendere?
Signore sì.
La volete vendere a me?
La venderò ad ogn'uno, fuori ch'al signor Fulvio, e a quel mariolo di Scappino suo servitore.
O bella cosa esser in credito, come son io.
Ho caro che la vendiate a me, e non a quelli, che cercercano d'ingannarvi. Quanto volete?
Io la comprai così vestita, e così vestita ve la venderò, e per non far longhe parole, mi darete quello, che mi dava il signor Beltrame, se il signor Pantalone non guastava il mercato.
Mercè del bell'ingegno del signor Fulvio.
Beltrame accomprava la schiava? Che domine ne volev'egli fare? Manco male, ch'io sono a tempo.
Quanto vi dava il signor Beltrame?
Dugento ducati.
E dugento ducati vi darò io.
Fulvio, buon pro vi faccia, è fatto il becco all'oca.
Io aspetto oggi dugento ducati.
Ed io è un pezzo, che gl'aspetto, se ben non vengano.
In tanto, eccovi dieci ducati di caparra, oggi vi darò il resto, e poi mi darete la schiava.
Son contento.
Ma avvertite, non la date ad alcuno se non vedete la mia persona, o vero quest'anello.
Lasciatemelo veder bene, che cosa è questa?
È il mio sigillo legato in oro, vedete la mia arma.
Qui non v'è più rimedio.
Io la terrò a memoria bene.
Mi raccomando, messer Mezzettino.
A rivederci.
Quel sigillo m'ha sigillato tutte le mie invenzioni, or sì ch'io son finito.
A Dio, messer Scappino, che fate così pensoso? Pensate forse ancora a quel vostro fratello tiratore?
Messer no, io penso ora ad una sorella, che sta in transito di perdersi.
Ché ha forse da venir nelle vostre mani?
Se venisse nelle mie mani non sarebbe perduta.
Almanco sarìa in transito dell'onore.
Non siamo tutt'uno voi ed io, e perciò nelle mie mani sarebbe sicura. O là, guardate come parlate con gl'uomini onorati.
Chi è onorato?
Io, al dispetto di chi non lo crede!
Io credo che siate onoratissimo, anzi un uomo carico d'onore, ma non è patrimonio, né lecito acquisto: è tutto furto.
È vero, e m'incresce che voi non abbiate mai avuto capitale di questo, perché mi sarei insegnato di far qualche avanzo ancora sopra vostro, ma zero via zero fan nulla.
Io ne ho a bastanza.
Però non si vede.
Il cieco non giudica de' colori.
Né il fallito può far sicurtà.
È che voi non conoscete il mio onore.
Deve dunque esser forestiero.
L'onor mio è paesano.
Ma bandito, ché non si vede.
Voi volete la burla.
Sì per certo adesso, ma non burlerò sempre, s'io potrò.
Ingegnatevi se potete.
S'io vedrò il tempo, e voi vedrete l'ingegno, se non, pazienza.
Orsù, adunque, io goderò il tempo e voi, col vostro ingegno, e' goderete la pazienza.
Io godrò la mia per fin a tanto, ch'io vi faccia rinegar la vostra.
Voi parlate in modo, ch'io non v'intendo.
Ho caro, e così possino esser l'operazioni mie.
Orsù voi siete pazzo.
Un pazzo mi fa dir pazzo da un pazzo.
Mi fate ridere voi.
Farò al contrario un'altra volta. A rivederci.
Ma con più cervello.
Con più sorte sarà meglio.
«Fategli rendere le sue scritture, e fatelo tornar in possesso, ch'io son sodisfatto da lui. Vi ringrazio del favore, e aspetterò d'esser commandato da vostra signorìa per aver sicurtà di domandargli altre volte de' favori. Gli bacio le mani. Di Nochiera il dì...».
Questa non fa per me.
Questa è quella ch'io aspettavo: «Molto magnifico signor mio osservandissimo, piacerà a vostra signorìa di sborzare dugento ducati a mio figliuolo, quali hanno da servire per vestirsi, e per addottorarsi, e mettetegli alla mia partita...».
Sin adesso mi par d'aver un candelino da un tornese alumato, comincio a vedere un poco.
«Priego vostra signorìa ad esser assistente, quando si addottorerà. Io ho caro che si faccia onore col solito limito de' galant'uomini; ma che non faccia da cavalierazzo per non dar danno alla sua modestia, e alla mia borza. Intesi poi, dal signor Domizio, come vostra signorìa trattava di maritar sua figliuola: se fosse maritata averei caro del suo contento, ma se non fosse il trattato concluso, e che vostra signorìa credesse che mio figliuolo fosse meritevole di questo parentado, io per me non vorrei cercar miglior partito di questo. Scrivo anche a mio figliuolo, in conformità di questa, e priego il Cielo che s'è per lo meglio d'una parte e l'altra, che le cose abbiano esito secondo il mio buon pensiero, e averei gusto ch'all'arrivo di mio figliuolo, io lo vedessi addottorato e maritato. Aspetto subito risposta e gli bacio la mano. Di Benevento... », eccetera. O questo sarebbe a mio gusto!
Ed a mio proposito.
Mia figliuola vede volentieri questo giovine, e io averei caro di compiacerla. Averci gusto di non la dare a quel puzza zibetto del signor Fulvio, che pare che mia figliuola sia così mostruosa, che sia d'esser aborrita e non amata. Io non posso digerire ch'uno mi dica in faccia non la voglio. Questo è troppo poco conto ch'egli fa della casata Ben Forniti, ma s'io potrò egli non l'averà.
Quest'è un principio di mar placato, che m'invita a far il mio viaggio.
Io non voglio dir nulla a mia figliuola, ma lasciarò la lettera sopra la tavola. So che la sua curiosità glie la farà leggere e forse il negozio si disponerà senza mio fastidio.
Sarò anch'io buon sollecitatore.
Voglio andar in casa e mostrar d'esser turbato, per darle occasione ch'ella, per saperne la cagione, legga la lettera subito.
Andate in buon'ora. Il sentir i fatti de gl'altri alle volte è un grand'avantaggio. Se bene delle volte si sente quello, che non si avrebbe voluto sentire. Ma questa volta a me mi è un lume, che mi mostra una strada molto agevole.
In somma, la felicità di questo mondo è sempre accompagnata con qualche disgusto. Ora dimmi, fortuna, come vuoi tu ch'io faccia a levar questi dugento scudi da Beltrame, se sopra la stessa lettera mio padre scrive ch'io procuri d'aver la signora Lavinia per consorte? E quello ch'è peggio, mi dice d'aver scritto ancora al signor Beltrame di questo negozio. Onde, s'egli avrà caro il mio parentado, come credo, non avendo gusto, per quello ch'intendo, che le nozze di Fulvio seguino, mi sarà alla vita in modo, che non avrò tempo di scusarmi. E il dir di no non è conveniente, per rispetto dell'amicizia nostra e per il merito della giovane, oltra l'esservi il comandamento del padre. E il dir di sì è contro ogni mio gusto, a tale che io son confuso, e non so a che risolvermi. O misero me.
O fortuna, scrolla il capo, ti priego, ché s'io non m'attacco a' primi capelli, che io vedo sciolti, voltame le spalle per sempre, ch'io ti perdono.
S'io avessi un amico fidato, io vorrei mandar la lettera di cambio, e far riscuoter i danari per terza persona, mostrando necessità de' soldi, e un impedimento grande in quest'ora; e per dargli speranza del matrimonio fargli dire ch'io ho bisogno di parlargli di cosa che molto importa, ma in tempo commodo a tutti due. Ma chi mi potrà far questo servizio fedelmente?
Ora mi par tempo di far frutto. O meschino me, pazienza, scrivete quest'azione nel libro de li vostri fatti eroici.
Servitore, signor Cinzio.
A Dio, Scappino, dove vai così turbato?
Fuggendo disgrazie, e cercando ventura.
Che disgrazie? che cosa vi è di nuovo? e dove è il signor Fulvio?
Il signor Fulvio sta troppo bene, e meglio starà da qua avanti, ché non avrà più Scappino che s'opponga a' suoi gusti.
Oh oh, sdegno e martello?
Io non so di martello né di tenaglie, per me so ben ch'io non lo servirò mai più, se bene credessi di morire di fame.
O, la cosa è rotta fuor di modo, mi dispiace, perch'egli ti voleva bene, e tu lo servivi con grand'affetto. Qualche grand' accidente è stato questo, che ha rotto quest'amicizia.
Eh, le straccie vanno all'aria, come dice Lombardo. Pazienza.
Si potrebbe sapere la cagione di questa separazione?
Signorsì, questa aviene dall'aver due padroni contrarii di pareri, che l'uno dica: va' là se non che io ti spezzo le braccie; e l'altro che dice: sta' qua se non ch'io ti rompo il capo.
O questa è una mala cosa.
Il signor Pantalone ha inteso come suo figliuolo non vuol pigliar per moglie la figliuola del signor Beltrame, perché è inamorato d'una schiava, e ha imposto a me ch'io trovi remedio a questo negozio. Io per sodisfar al vecchio, e a quello che mi è parso giusto, aveva preso per ispediente di far comprar quella schiava dal signor Beltrame, e farla allontanare fin tanto ch'il signor Fulvio si trovasse privo di speranza di quella, e prendesse la signora Lavinia. In questo è arrivato il signor Fulvio ed ha sconcertato il tutto, e ha posto mano alla spada contro di me, e mi ha seguitato per tutta rua Catalana.
Non t'ha già arrivato.
Signornò lui, ma la spada m'ha giunto qualche volta di piatto. Che dite, signore, vi pare ch'io abbi ragione?
Per certo sì, ma il signor Pantalone non consentirà che tu parta dalla sua servitù, e vi troverà rimedio.
Il rimedio è unguento d'allabastro, o biacca, per ungermi le ammaccature.
È, dico, rimedio che il figliuolo stia ne' suoi termini.
Stiassi pur come vuole, io non ho possessioni confinante alla sua, e però non voglio manco i suoi termini.
O tu muterai pensiero, come t'è passata la collera.
O s'io mi muto, che possa io perder gl'occhi che vedo!
O tolga il Cielo, la cosa è fondata sopra la verità, di già so ch'il signor Beltrame voleva comprar questa schiava, tal che io mi potrei quasi servire di costui nel mio negozio. Dimmi un poco, Scappino, faresti volentieri una burla al signor Fulvio?
Ohimè, signore, dir ad un goloso se gli piace la vitella a rosto, chi non lo sa? Dire ad un offeso a torto, se farebbe volentieri vendetta, questo è un invitarlo a nozze!
Ti si presenta un'occasione di disgustar Fulvio, e di far servizio a Pantalone.
Ohimè, o che non sarà vero, o che mi sogno.
È vero e non è sogno, or a punto la fortuna ti fa cader la palla in mano, se la saprai giuocare.
S'io non la saprò giuocare, che la fortuna mi facci restar senza palle, acciò che io non giuochi più, ch'io gli perdono. In che posso servir vostra signorìa e consolar me?
To' questa lettera, e va' dal signor Beltrame, e fatti dare dugento scudi da parte mia, e digli che stai meco, e perché ti possa credere, to', mostragli questo anello, qual'è il mio sigillo, benissimo da lui conosciuto, e digli ch'io non son andato in persona rispetto al grande affare ch'io ho perché mi sono stati dati or or i punti.
I punti? e dove? alle calzette o alle scarpe?
Eh balordo! I punti che danno gl'elettori dello studio per addottorar le persone.
Io non sapeva che vi bisognassero punti. Che domine devono esser, ciabattini o rappezzini da scienze, questi officiali?
Messer sì, cucitori da lettere. E digli che domani, o l'altro, ho poi da trovarmi seco per cosa che molto importa a tutti due, e che sua signorìa deputi l'ora, e dove abbiamo a trovarsi insieme.
Tanto farò. Ma dove è questa vendetta ch'io ho da fare contro il signor Fulvio?
Io voglio poi che con questi dugento ducati vadi da Mezzettino, e che tu riscuoti la sua schiava, e che tu la conduca a casa mia, che ne dici? Non è questo un trafiger il cuore al signor Fulvio? e un contento che darai a Pantalone?
Ohimè, ohimè, ch'io temo ch'il tempo non mi fuga, e che Mezzettino non faccia esito mentre ch'io riscuoterò i danari! Oh signore, ohimè, mi manca il fiato dall'allegrezza, io voglio star con vostra signorìa e vi voglio servir tre anni senza salario, per questa grazia che mi fate!
Starai meco per modo di provisione, e per l'avvenire parlaremo poi. Ma in tanto fa' questo servigio come si deve.
Io non so mai come rendervi di questo beneficio le dovute grazie, però accettate il buon animo. O questo sì che è uno stratagemma da far dar del capo nelle mura a chi non se lo pensa. Signore, vostra signorìa restarà maravigliato di me, che non passarà troppo. Questo servizio è più mio che di vostra signorìa. Di grazia, lasciate tutta la cura a me, e poi chi si lamenta suo danno.
Va' pure, riscuoti i danari, e poi ci parlaremo.
Vado subito. Mi è nata l'invenzione: costui non vuol esser veduto da Beltrame, né vuol parlar con Lavinia. Buono, mi farò dare campo franco da negoziare.
Veramente un animo sdegnato fa gran cose, e le battiture dispiacciono in sino a' cani! Ma il signor Fulvio è quasi stato autore de' suoi proprii disgusti, e non s'averà da dolersi né di Scapino né di me, quando si vedrà privo di quella schiava.
Scappino m'ha detto, in isfugendo sotto voce, che Cinzio è in strada. Oh eccolo. Servitrice, signor Cinzio.
Ohimè m'ha veduto. Servitore, signora Lavinia.
Ho veduto vostra signorìa dalla finestra, e perché l'affezione, ch'io li porto, trapassa il decoro di giovane da marito, mi sono lasciata spingere dall'affetto fino a gl'estremi confini della modestia, e sono venuta qua alla porta per fargli riverenza. La priego, adunque, a prender in grado questo mio ardente affetto, e non me lo ascrivere a sfacciatagine.
O questo è troppo a' miei meriti, signora.
Forse troppo al vostro gusto, e pazienza. Se vostra signorìa vol venire in casa, mio padre ne avrà consolazione, e credo che egli abbia da ragionare con vostra signorìa per certe lettere, venute ora dal vostro signor padre.
Io lo so, ma ora non ho tempo di trattenermi molto, e perciò ho mandato Scappino per un mio bisogno dal signor Beltrame, perché la penuria del tempo non mi facesse commetter qualche mala creanza di lasciar il negozio, ch'io ho da trattar seco, imperfetto. E poi è cosa da non trattarsi così in isfugendo.
E forse non avete voluto venir in casa nostra, perché non vi è soggetto riguardevole, ma se fosse in altro luogo forse tutti gl'affari si diferirebbono. Pazienza! Ma sentite signore, tal ora si suol mirare anche ne gl'oggetti di poca stima, per conoscer da i contrarii i più meritevoli. Mirate dunque me, brutta e sgraziata, ch'io servirò per discerner meglio la bellezza e la grazia della vostra inamorata.
Ringrazio vostra signorìa dell'onesto modo che ella tiene in darmi del balordo. O che io ho conoscenza del bello, o no; s'io conosco il bello, conoscerò anche vostra signorìa per bellissima, e s'io non lo conosco, non occorre ch'io faci parallelo di bellezza. Vostra signorìa mi dipinge amante, e io non so d'esser tale, né oserei di presumer tanto. Io, povero scolare, privo di quei talenti che si ricercano per captar benevolenza dalle fanciulle, chi volete che sia quella che ponga cura a me? Io vado per le strade come vanno certi cagnacci che non sono da caccia, che corrono per li prati, e, per le campagne, in cambio di far preda, spaventano gl'uccelli e le salvaticine; tale a punto son io. S'io vado per le strade, in cambio di farmi amante, faccio fugir le fanciulle dalle porte e dalle finestre, e se vostra signorìa non si parte ora da me, n'è cagione l'amicizia de' nostri genitori, del resto passerei seco la medesima sorte.
Signore, il mio modo non è di far parer vostra signorìa di poco ingegno, ch'io non ho arte tale da sostentar il falso per vero; ma le maniere di vostra signorìa son bene per farmi parer pazza, poiché tanto stimo meritevole vostra signorìa. O forse è un modo, il vostro, di star su le difese, per levar l'occasione di corrispondere a chi v'adora e ama! Eh, signore, non bisogna dar nome di brilli ai diamanti ove sono gioiellieri, perché si offendono troppo. Io, per aver letto molto, so per scienza che cosa sono proporzioni di membri, uniti con vaghezza de' colori, e che cosa siano nobili portamenti intrecciati con le grazie. Ma sì come voi non mi conoscete atta alla distinzione del bello al brutto, così mi dovete conoscere immeritevole dell'amor vostro, e così si fa a chiarire le pazze, che troppo presumono, come son io. Anche quelli, che non vogliono prestar danari, dicono di non ne avere, o d'aver fatto un sborzo poco fa, però pazienza.
Vostra signorìa vuole ch'io commetta mancamento in ogni modo, o vuol ch'io tenghi lei per adulatrice, o ch'io mi confessi superbo di quelle perfezioni, ch'ella dice che sono in me, o vuol ch'io confermi d'esser ignorante a non le conoscere, o pur avaro in nasconderle, e non parteciparne a chi le merita. Signora mia, mi ponete in confusione con i vostri concetti.
Non mi par esser vivo, lontano da Scappino. Ma ecco il signor Cinzio con la signora Lavinia. Servitore, signor Cinzio, bon pro vi faccia.
O sia maledetto chi ha mandato costui qua.
Signor Fulvio, vostra signorìa non mi tenghi né per isfacciato, né per mal creato, s'io parlo qua con la signora Lavinia, perché ho negozio col suo signor padre, e ho commissione dal mio genitore di salutarla a suo nome, ed ora cominciava a far il debito mio. Ben è vero che se vostra signorìa non sopragiongeva così presto, ch'io mi voleva rallegrar seco del matrimonio, che si tratta tra vostra signorìa e lei.
Bene, bene, non parliamo di matrimonio, che sono cose che maneggiano i nostri padri, e 'l Ciel sa quello che sarà, e forse la signora Lavinia gradirebbe più vostra signorìa che la mia persona.
Signore, perdonatemi, io avrò caro quello che 'l Cielo mi destinerà, e che concluderà il mio signor padre. Vostra signorìa mi farà grazia, signor Cinzio, di ringraziare il suo signor padre com'io ringrazio lei dello scommodo, che per me s'ha tolto.
La fortuna ha mandato qui costui per far che quest'altro non parta mai ed io non potrò fare il fatto mio. Hem, hem.
L'obligo mio è di servirla, e rescrivendo farò quant'ella mi commanda.
Scappino mi fa cenno e credo che dica ch'io rompa con quest'occasione il parentado.
Che dite, signor Cinzio, delle cortese maniere di questa giovane, non farebbono inamorar un insensato marmo?
Per certo si.
Hem.
E pur m'acenna.
Signore, s'io vi do noia io men'anderò.
I pari di vostra signorìa non aportano mai noia.
Par che dica ch'io dii delle ferite a costui.
Se non a vostra signorìa, forse alla signora Lavinia.
Il decoro mio non mi concede di trattenermi più su la porta, servitrice signori.
Hem.
No no, partirò io, ch'è di dovere.
Scappino mi pone in confusione.
Vostra signorìa resti pure.
O vengh'il càncaro alla bestia!
Signora, il signor Fulvio parte e io non gli voglio dar gelosia. Vostra signorìa ha veduto come era confuso, che pareva fuori di sé. Servitore.
Il Ciel perdoni a chi l'ha mandato qua, non poteva venir a peggior punto per me.
E ben, non vi ho dato io campo da parlare? Io ho fatto contar tre volte i soldi a vostro padre, per trattenerlo.
Io vi ringrazio Scappino, ma ho goduto poco il mio bel sole, perché è sopragiunta quella nuvolaccia del signor Fulvio, che m'ha privata di consolazione, onde posso dire: a pena vidi il sol, che ne fui priva.
Chi non può quel che vuol, quel che può voglia.
Come sarebbe a dire?
Che Roma non si fabricò tutta in un giorno, e, chi non vuol aver pazienza, ha poi spesse volte disgusto. Lasciatemi levar la causa, ch'io levarò poi l'effetto. Io non vi prometto nulla fin tanto ch'io non ho riscosso questa schiava. Andate in casa, e trattenete un poco vostro padre per mezz'ora che non esca di casa, acciò che non vi dia impaccio, ch'io vedrò di servirvi in piedi in piedi.
Volentieri. Mi raccomando, Scappino, e mi pongo nelle vostre braccia.
E le mie braccia vi serviranno a tutto suo potere, e così ogn'altra mia cosa che vi possa dar gusto. Orsù, non vi è tempo da perdere.
O là.
Chi è là? O, siete qua, sollecitatore della concupiscienza!
Messer Mezzettino son ben disgraziato con esso voi. Che cosa v'ho mai fatto che mi fa tener da voi in così mal concetto?
Non m'avete fatto nulla, perché non v'è venuto taglio, ma se la sentinella dormiva il posto era preso.
Qual posto?
E ch'innocentino! Qual posto? La schiava. Quella, ch'il vostro padrone fa seco l'amore, e che voi voresti comprar senza soldi.
Avete torto. Il signor Fulvio l'averebbe tolta a credenza e io gli sarei stato sicurtà. Ma non senza soldi.
O bella sicurtà! Voi l'averesti assicurato sopra i vostri feudi?
Piano, ch'al mio paese ho de' beni stabili, e anche qua. Quelli del paese sono sassi tanto grossi, che non si possono movere, e i stabili di qua sono ch'io ho stabilito di far una burla ad uno, e son risoluto di fargliela, e gli la farò, se non cade il Cielo.
A me non la farete certo, e stabilite quanto volete. Ma io non ho voglia di burlare, che volete da me?
La schiava.
O bello, voi siete venuto qua per farmi ridere, ma guadagnerete poco col fatto mio, ch'io non sono prencipe da donare abiti. Eh messer Scappino vogliono esser soldi! E poi non basta, perché non la voglio dar al vostro padrone.
E perché, non ne avete ricevuto la caparra?
Orsù, vaneggiate? La caparra io l'ho avuta dal signor Cinzio, e non dal vostro padrone.
O vedete s'io vaneggio, o s'io parlo a proposito! Io sto con il signor Cinzio ed egli è che mi manda da voi a sborzarvi i soldi e a prender la schiava. Il signor Fulvio m'ha strapazzato, e io ho mutato padrone, e che sì che direte ch'anche questa è una furberia?
E se, non è, non sarebbe manco giudizio temerario a dubitarne, che quando un medico va ogni giorno a casa, s'una persona stimasse che colà vi fossero infermi, non farebbe grand'errore, perché farebbe presupposto commune. Voi siete tant'uso a questi negozii aromatici, che si può dubitar, o del vostro abito, o della vostra natura.
Veramente l'abito mio non è molto buono, e val pochi soldi, la natura poi m'inclina, come fa ad ogn'uno. Ma che dite, mi volete dar la schiava?
Dove sono i soldi?
Eccovi qua cento novanta ducati, diece n'avete di caparra, che fanno dugento, e questo è l'anello col sigillo del mio padrone. Che dite ora? che son io?
O sarebbe da rider, che voi foste uomo da bene!
Sono, e sarò sempre, e voi m'offendete a torto, ma l'esperienza vi chiarirà.
Fratello, perdonatemi, faceva errore.
Sì come fate adesso, dovevate far prima, chiarirvi, e poi dir la verità, e non parlar con presupposto di bugiarda fama.
Paesano mio, ogni uomo è atto a fallare; ma da qua avanti vi terrò in buon concetto.
Farete anch'errore del sicuro, se non lo fate.
Celia?
Signore.
Figliuola, dopo il tuono spesso viene la pioggia. Tuono di venderti fu quello con il signor Beltrame; ma venne la tramontana del signor Pantalone, e discacciò e la fe' sparirire; ora non vi e più scampo, ecco il vento di Levante di messer Scappino, che vi ha comprata e vi vuol menar via, lasciando me nella pioggia delle lagrime per la vostra partenza.
Mi piace che parlate con concetti marinareschi.
Eh, prattico spesso il mare, e non n'è meraviglia, ch'io m'intenda di qualche vento.
Messer padrone, ben era presaga di questa vendita, ché sono due giorni, ch'io non ho il cuore contento. Orsù pazienza, quest'è cosa, che ha da succedere, o una volta, o un'altra: voi avete bisogno di trafficare i vostri soldi, e avete ragione. Messer Mezzettino, a Dio.
Ohidè, ohidè, hù hù hù.
Orsù basta, andiamo.
A Dio, cara figliuola, hù hù hù.
Messer Mezzettino, s'io v'ho dato fastidio, perdonatemi.
O là, alto alla Corte! Chi è messer Mezzettino di voi?
Io, perché?
Togliete questa carta, io vi sequestro in mano tutto quello, che avete del signor Cinzio: danari, gioie, anelli, e in particolare una schiava nomata Celia, sotto pena di cinque cento ducati.
Questo non è tuono, né pioggia, è tempesta, che coglie sopra la mia possessione avanti che si suonano le campane.
O poveretto me.
Qual è la schiava? questa?
Birrissimo messer sì.
Mandatela in casa or ora.
Va' in casa figliuola disgraziata, e obedisci la signora giustizia.
Disgraziato son io, o ch'io partecipo della disgrazia di Fulvio.
Andatevi ancor voi a farle compagnia per buon rispetto.
Volentieri, o meschino io vado, a Dio Scappino.
Adagio, e i miei soldi?
Ma credo ch'i denari siano sequestrati con la schiava e con la mia persona. Non è così, messer giustiziatore?
Così è, e avertite bene al fatto vostro.
No, non m'usciranno di mano al certo! Cappe, ho troppo paura della giustizia.
Ma a che proposito la giustizia vuol sequestrare il mio, s'io non ho a far seco, né i danari sono di messer Mezzettino?
Io non so tante cose per me, ho fatto l'ordine, che mi è stato imposto. Se voi vi pretendete offeso ricorrete alla giustizia, e voi avvertite bene, se non la giustizia procederà contro di voi.
No, no, che la giustizia proceda pure con pari suoi, e non mi dii fastidio a me, se bene che senza fastidio non si tratta con la giustizia, Scappino mi raccommando, manco male, che voi non perdete altro ch'i denari, ma io, meschino, che perdo la libertà, e forse anche la vita? Hù hù hù.
Ed io perdo tempo, e non vado a far la relazione.
Ed io perdo il denaro, il credito e il cervello! O meschino, se qualche amico non mi consola, quest'è la volta ch'io fo qualche pazzia!
Io non oso d'andare alla Vicarìa per intendere chi ha fatto far quel sequestro, per aver la coscienza maculata. Io sono mentito servitore del signor Cinzio, e poco reale del signor Pantalone, e non vorrei esser trovato colà, né dall'uno, né dall'altro, per non aver da inventar menzogne, e per non potergli dire la verità. Se il signor Cinzio intende il successo, vorrà rimediarvi, e non può rimediare al sequestro se non mi leva la schiava, ed eccomi più imbrogliato che mai! O, povero Fulvio, io per me credo che questo giovane sii figliuolo bastardo di Pantalone, e figliuolo legitimo della disgrazia! Quest'è stato troppo il grand'accidente! Aver la schiava pagata, esser di già fuori di casa di Mezzettino, averla io nelle mani, e perderla, quest'è cosa da far impazzare ogni galant'uomo! Il Cielo sa dove si trova adesso Fulvio. Eccolo a punto tutto allegro. O meschino, la sua letizia procede dalla fede, ch'egli ha delle mie operazioni, ma non so che far io, la mia fortuna è troppo picciola da contrastare con la sua gran disgrazia.
Signor Fulvio, e dove andate così allegro?
Non in altro luogo che cercando il mio caro Scappino, per fargli parte di quell'allegrezza, che quasi mi trabocca del cuore.
E ch'allegrezza è questa, avete forse trovato il lapis philosophorum?
Che lapis? Tu vai dietro alle burle! Odimi, e poi stupisci, io ho fatto quello che mai ti sapresti immaginare.
Bisogna che abbiate fatto qualche cosa che stia bene.
Lo credo, ma dimmi tu prima, che facevi in casa del signor Beltrame dietro a quella giovane, quando m'accennavi?
Un servizio per vostro conto, e perché questo?
Per bene, perché da quei cenni m'è sovvenuto l'invenzione d'aver il gusto, ch'io ti vo' poi narrare. Ma che dici tu, non t'intesi alla prima, quando mi facevi cenno?
A me par di no, tuttavia ditemi, che intendeste voi?
O tu m'accennavi ch'io facessi questione col signor Cinzio.
Ohimè meschino, e che avete forse fatto questione con quel giovine?
Non ancora, ma l'avrò posto in obligo di farla. Ma non mi facevate cenno ch'io menassi le mani con la spada?
Non, in tanta buona ora! Accennava che dicessi ch'io non dimorava vosco più, e che m'avevate mandato via a furia di piattonate.
Ed io intendeva che volessi ch'io facessi rumore, e poi ch'io me ne andassi.
Signor no, che lo faceste patir lui, per poter far il fatto mio. Ma ditemi, per grazia, che cosa avete fatto voi, ch'io moro di voglia saperlo?
Bene, bene.
E meraviglia.
Non ti dubitare, ch'io t'avrò aiutato, se bene non t'intesi.
Non mi potevate aiutar in altro se non col tacere e far il fatto vostro.
Orsù, si dà l'offizio, ma non la discrezione.
Io non ho mai avuto intenzione di darvi altro che l'offizio, per non seminare nell'arena.
Dove non v'è tempo di consiglio, ogni aiuto è bono. Io ho trovato la più bell'invenzione, che si possa trovare, acciò che Cinzio non abbia la schiava.
E che bella cosa avete voi inventato, dite caro padrone?
Io mi trovava creditore di quindeci ducati guadagnati sopra il giuoco a questo giovane.
Avevate un capitale di soldi, ch'io non lo sapeva.
Ma è ben vero, ch'io ne restava poi da dar dieceotto al signor Domizio della Fravola.
Mi meravigliava, che vi fusse avanzo.
E il signor Domizio doveva dare alquanti carlini al signor Cinzio, e aveva detto: io menerò buon i vostri a lui e faremo poi conto; e così restò il conto senza aggiustamento. Ora che pensi tu che cosa abbia fatto?
Una delle vostre.
Certo, ch'io l'ho fatta, ma bella.
Ohimè, me la fate digerire con la volontà, avanti ch'io l'abbia gustata! Ditela presto, in cortesia.
Io aveva inteso ch'il signor Cinzio aveva dato caparra a Mezzettino per la schiava, ma, dich'io, qua non v'è tempo da perdere! E subito sono andato alla giustizia, e in virtù di quei soldi, io ho fatto sequestrar la schiava e i denari in mano a Mezzettino, e così, tanto che si litigherà, avaremo tempo d'aver denari, e la schiava sarà mia.
Che, siete voi, che avete mandato quel sequestro?
Messer sì, che dici ora? chi son io?
Chi siete? Or ora lo direte voi, udite. Io aveva trovato invenzione col signor Cinzio d'esser partito da voi con delle busse, sono stato a riscuoter per lui dugento ducati, e aveva i denari e segnale del suo sigillo; sono stato a riscuoter la schiava, e mentre ch'io l'aveva fuori di casa per condurla nel fondico per voi, è arrivato il sequestro, e io ho perduto la schiava, i denari, il credito, e quasi il cervello. Che dite ora chi siete? Voi non favelate, ditelo, ditelo!
Ohimè, una bestia.
E così restate, a rivederci.
E che, tu te ne vuoi andare?
E che volete dal fatto mio? Voi sapete trovar dell'invenzioni da voi, e non avete più bisogno di me.
Scappino, non mi schernire per grazia, ché pur troppo mi procuro il male e le beffe da me.
Ma caro padrone, io non so più quello che vogliate dal fatto mio! Per amor vostro, io vado invitando la berlina, lusingando la frusta, e trescando con la galera, e non vi basta, e che volete ch'io faccia salto maggiore? O certo no per adesso, son pover uomo, e se non mi volete in casa vostra non mi mancheranno padroni, io non voglio saper più di schiave, né di schiavine.
E ti soffrirà il cuore d'abbandonarmi nel maggior bisogno? Ho fatto errore, è vero; ma non sono entrato nella tua invenzione, è stato uno spirito, che mi è nato, di far una cosa bella da me, per aver qualche lode dal fatto tuo; ma non è riuscita, pazienza.
Non solo non v'è riuscita, ma la vostra invenzione incerta, ha rovinato la mia certa.
È vero, però il danno è più mio, che tuo; poiché tu operi per mio servizio.
È vero, ch'io opero per voi, ma il rischio è mio, e scoprendosi, come so che succederà, non potendo star celato il mal fare longo tempo, la pena tutta caderà sopra di me.
Orsù, qua non v'è tanto gran male, il caso non è ancora disperato, e adesso è 'l tempo d'aiutarmi. Fratello, ora si vedrà chi ha ingegno e si conoscerà chi è Scappino!
E non ho bisogno di questi ingrandimenti io! Lasciatemi star, per cortesia.
Ohimè, vòi tu condannarmi a morte per così lieve errore?
E chi vi vuol condannar a morte?
Se tu desisti dall'impresa io morirò, o di dolore o di disperazione. Si perdonano gl'errori di malizia a chi si pente, o vedi tu se deono perdonarsi quelli dell'inavertenza! Eh, Scappino, mi son pentito, orsù vedo che tu mi perdoni, io ti ringrazio.
Voi ve la fate, e voi ve la dite! O siete il gran lusinghiero, andate a far il fatto vostro, di grazia, e non v'intrigate più.
Io vado, Scappino mio, hà hà hà!
Voi ridete e che, mi burlate?
No, fratello, io rido di quella bell'invenzione, che tu hai di già trovata per consolarmi.
Qual invenzione?
Quella c'hai nel pensiero.
E ch'invenzione è questa, che voi sapete avanti di me?
Non la so; ma stimo così tra me, che deve esser bellissima, perché conosco il tuo bell'ingegno.
O che vi vegna... che quasi l'ho detto! Voi v'allegrate del figliuolo maschio inanzi che sia generato. Di grazia, partitevi, se non, mi farete scordar quello che ho da fare. Gran cosa è voler bene! Io non gli so dir di no senza rossore di viso, anzi, quello che la bocca niega, il cuor promette. Di già ho pensato il modo d'aiutarlo.
O di casa!
Lavinia, guarda un poco, questa mi pare voce di Scappino.
Io vado. O Scappino! E bene, siete tornato con qualche buona risposta, o pure con qualche invenzione, per trattenermi nella solita speranza?
Non vi dubitate, signora, ch'io non prometto se non quello che voglio fare; ma alle volte il volere è oppresso del non potere.
Il mio amore è una pianta, quale non è abbarbicata nel terreno della certezza, ma si mantiene, perché voi l'inaffiate di promesse, e non può dimorar gran tempo in tale stato; si consumerà anche quel poco verde della speranza e perirà, se non fate presto. Deh, per grazia, non mi fate tanto languire.
Signora, non tutte le fortezze si prendono con assalto, alcune se ne prendono con inganni, altre con assedio e altre per danari. Io sono qua per far uno stratagemma con il vostro aiuto e ridurre le promesse in effetti. Quel poco ingegno ch'io ho lo porrò tutto in opera, ponete ancor voi il vostro aiuto, e così il negozio anderà avanti, e tra tutti due faremo qualche frutto.
Vedete dove vi posso aiutare.
Il signor Cinzio è in procinto di comprar, con quei denari ch'io ho riscosso, la schiava di Mezzettino, e la potrebbe prender per consorte, io vorrei che vostro padre facesse levar un tal sequestro che ha.
Che cosa v'è di nuovo, messer Scappino?
A punto ragionava con vostra figliuola di quel signor Cinzio, che fece riscuotere i denari, i quali intendo che gli vuol sprecare in una schiava, che ha Mezzettino in mano. E di già l'averebbe riscossa, se non fosse che gl'è stata sequestrata la schiava e i soldi in mano a Mezzettino, il quale, pover'uomo, è disperato per il timor grande che egli ha della giustizia, e chiede, per pietà, d'esser liberato.
Eh, questo giovine ha poca voglia di far bene! Ché comprar schiave? E che ne vuol egli fare? Farebbe meglio a studiare e addottorarsi, e dar gusto a suo padre. Eh, giovine senza ingegno, comprar schiave? È forse egli qualche principe? Eh mio padre farà bene che Mezzettino non contratterà con questo povero pollastraccio, che non sa che cosa sia il vivere del mondo! Vedete questa compra è una vanità, o ch'egli la compra per far boria, o per qualche inonesto amore, in qual si voglia modo è mal fatto, e mio padre non lo comporterà.
Ah, madonna figliuola, e che menar la lingua è questo? e che pensi ch'io non sappia parlare, ch'abbi tu da rispondere a me? che creanza è questa?
Signore, perdonatemi, l'onor vostro mi fa parlare. Vostra signorìa è suo tutore, è raccomandato a voi, e se il giovine commette qualche mancamento, suo padre lo attribuirà tutto alla poca custodia vostra e al poco amore che gli portate, e dirà che non averebbe fatto egli così con voi.
O mi pare che tu te la pigli molto calda!
Io? Perdonatemi, parlo per l'obligo che vostra signorìa tiene in virtù dell'amicizia con suo padre, ché del resto a me non importa nulla.
Non t'importa niente, eh?
Niente, ma la riputazione vostra vuole che non gli lasciate comprar quella schiava.
Questo è il punto.
Eh, ella dice quello che la natura gli porge, e poi chi vol pensar ad altro vi pensi.
A punto, so che vostra signorìa ha giudizio, e che non comporterà che si effettui questa compra.
Qui cantò Meliseo.
Mi sapresti tu dire da che procede che mia figliuola s'ingerisca tanto in questo negozio, parlandone con tanto affettato affetto?
Io no. Il mio talento naturale non arriva sino dove gli rode, né dove forse gli coce questo negozio.
Io lo so.
E da che viene?
Dall'esser lei inamorata di questo signor Cinzio.
O mi diresti ben di novo.
È così al sicuro. E che ciò sia vero, sta' ad udire, ch'io la voglio far uscir fuori da sua posta.
Starò ad udire.
Veramente tu dici bene, figliuola, se questo giovine facesse qualche sproposito, suo padre potrebbe dar la colpa alla mia mala custodia.
E del certo.
Ma è ch'io temo di peggio, con questo giovine. Mi vien detto che ogni notte egli va vagabondo, ove potrebbe, una volta o un'altra, tornar a casa non molto sano, poiché l'andar di notte in comitiva fa che l'uno facci insolente l'altro; ma voglio rimediarvi.
Farete molto bene.
Io non voglio che egli stia più in quell'alloggiamento con quegl'altri scolari, perché vedo che porta pericolo, e com'uno è buono vien burlato da gl'altri; e, tal volta, si fa quello di che non s'ha voglia, per aderire a gl'altri. Però io lo voglio tirar in casa nostra ad alloggiare.
O questo sì, che sarebbe bene.
Hà hà, che dici.
Io dico che sarà anche bene, perché vostra figliuola saprà poi quando sarà dentro, e quando sarà fuori di casa, se qualche persona ne addimanda.
Ma che camera gli daremo noi? quella che è vicina alla tua sarebbe commoda?
Commodissima.
Al manco questa non è noce da far cadere con le pertiche, ché se ne viene da sua posta.
E non, ché v'è quel pergolato, che lieva il lume. E poi è tanto vicino alla tua, che ti darebbe fastidio il sentirlo studiare, perché gli scolari si levano a buon'ora.
Io credo che non gli darebbe fastidio manco se si levasse a mezza notte, non è vero?
A me no, ch'io ho il sonno tanto profondo, che non mi destarebbe manco il tuono. Mi copro, e poi, buona notte pagliariccio!
Quest'è il bello: star coperta e lasciar fare a chi ha da fare.
Sarebbe più commoda la tua; ma mettere due letti in quella camera l'ingombrarebbe troppo, che dici?
O gli rinunziarò la mia camera, che s'accomoda.
Io non ti voglio levar dal tuo luogo.
In camera meco, signor padre.
Eh, perché è tanto modesto.
Per certo sì, ma non è già nostro parente da tirarlo nella propria camera. Se bene che vostra signorìa l'ama da figliuolo, io non credo, però, che fusse lecito; ma tuttavia fate voi.
Eh, presupporre che vi sia fratello, e accettarlo per quel fratello, caro e amato.
Che dici?
Io non porrei mai la lingua in tal negozio.
Ned'io tan poco.
Hà, sfacciata senza ingegno, e dove ti lasci tu portar dal senso?
E perché mi sgridate?
Ti pare bella cosa acconsentire ch'un giovine forestiero venga in casa d'una giovane da marito? e che vorresti tu che dicesse il vicinato, di'?
Ma vostra signorìa me lo proponeva, e io mi fidava del giudizio vostro, e condiscendeva, perché sono obediente.
Diceva così per provarti.
O questo, è provare un gatto affamato, se sa far la guardia al lardo.
Ma, e perché provarmi? Ben può, vostra signorìa, anche farmelo condurre nella camera, ché a voi sta il fare che sia lecito. So che vostra signorìa m'intende.
O notta dotto.
Va' in casa.
Anderò, signore, ma...
Zitto, abbassa quegl'occhi, e va' in casa. Che ne dici Scappino?
Dico, che mi par ch'ella porta affezione a quel giovine, e che non è gran cosa che abbia condesceso a tirarlo in casa, poiché nelle città come è questa, vi sono delle case, che vi stanno due e tre famiglie, ove spesso vi sono gioveni e giovinette. Ella è sdrucciolata un poco nella camera vicina, ma se l'ha passata bene, con dire potete far che sia lecito, volendo dire: fate che mi sia marito. Orsù, signore, fate di lei quello che vi par meglio. Ma in tanto vostra signorìa vada un poco a far levar quello sequestro. Servitore di vostra signorìa.
Così farò.
O di casa!
Chi è là?
Amici.
Che amici?
Sono Beltram, o là, che voce languida è questa? Messer Mezzettino, una parola.
Perdonatemi, messer Beltrame, non posso uscire.
E che, avete le mani in pasta?
Sto in modo che non mi posso muovere.
E che cosa avete?
Cosa tale, che non posso venire.
E che, siete storpiato?
Peggio, signore.
Ma in buon'ora, fate ch'io sappia, almeno, quello ch'avete.
Sono sequestrato.
Come sequestrato? Siete sequestrato in casa?
Non so. So bene ch'io son sequestrato tutto.
Aprite la porta e non uscite voi, se siete sequestrato in casa.
Ma credo che sia sequestrato anche la porta.
O mi fate ridere, voi siete ben balordo, e come si sequestrano le porte?
Eccomi. Ma avertite, che s'io cado in pena alcuna, che ne siete cagione voi.
Ove è il sequestro?
È qui, in scarzella.
Mostratemelo un poco.
Come mostrarlo, s'egli è sequestrato?
O questa sì che è da scemo: il sequestro è sequestrato anch'egli. Siete così ignorante, o pur fate il balordo per qualche vostro interesse?
Io non sono mai stato in questo intrico, mio padre morì disgraziatamente per giustizia, e io con l'esempio suo mi sono avilito in modo che, vedendo i Birri, mi pare esser legato.
E come morì vostro padre?
Lo strozzorono per aver fatto la sentinella.
Doveva aver fatto qualche segnale al nemico, o passato qualche accordo seco.
Anzi, ché fu impiccato per esser troppo fedele.
Io ciò non intendo, se non parlate più chiaro.
Faceva la sentinella mentre che certi suoi compagni rompevano una bottega, accioché la Corte non sopragiongesse. E uno, invidioso del ben altrui, gli diede la querela; e per far servizio al suo prossimo, fu col prossimo mandato in Picardia.
Veramente queste sono certe carità, che non chiedono altra ricompensa. E voi, che cosa avete fatto?
Niente di male, ch'io sappia, e per niente son ridotto a questo passo. Hù hù hù.
Non piangete, siete voi così pusilanimo! È vergogna, un uomo come voi siete, pratico del mondo, dare in queste bassezze!
Do nelle bassezze per tema di dare nell'altezze e rimaner in aria. È una mala cosa l'esser stato pronosticato a far il fine del padre e cominciare la giustizia a venirmi in casa. Il mal comincia spesso dal poco, e quel poco s'avanza tanto, che tira le persone alla morte. La giustizia ha cominciato, non so dir altro.
Mostratemi, di grazia, questo sequestro.
Toglietelo voi fuori di scarzella, ché io non voglio preterire l'ordine della signora giustizia. Ma avertite a quello che voi fate.
Lasciate la cura a me. «De mandato Magnae Curiae Vicariae» ...
Chi ha mandato alcuna vigliacaria?
A proposito! Non dice vigliacheria, dice: d'ordine della gran Corte della Vicarìa. Non sapete che cosa è Vicarìa, in Napoli?
Signor sì, dove sono gl'incarcerati. Ed ecco che questo è un principio di disgrazia, o Cielo, aiutatemi!
Fermatevi. «Ad instantiam domini Fulvi de Bisognosis»...
Signor no, signor no, io non ho fatto instanza al signor Fulvio, è lui, che voleva la mia schiava. Il signor Pantalone ha torto a mandarmi la giustizia a casa.
Piano, piano, ch'il signor Pantalone non vi fa torto, né dice che abbiate fatto instanza al signor Fulvio. «Sequestretur omne per illud, quod reperitur penes domino Mezzettino»...
Io non ho raparito, né rapito, né penne né pennacchi a nissuno; la giustizia è mal informata.
Tacete, in buon'ora, ché non parla né di rapire, né di rubbare! «Uti bona pertinenza al dominum Cinthium Fidentium»...
Non è vero, io non ho fatte impertinenze al signor Cinzio, io gl'ho parlato sempre con ogni riverenza.
Se voi non avete pazienza, non la finiremo mai! Non intendete e però tacete! «Scolarem Beneventanum videlicet aurum, et argentum»...
Sono dugento ducati d'oro, e io non ho argento suo. E non l'ho rubati, ché sono per il ricatto della schiava.
In buon'ora! «Et in specie»...
Io non ho spezie.
Non parla di vostre spezie. Achetatevi, dico! «Mancipiam unam captivam»...
Io non ho manco sepie cattive, né pesce buono.
O siete impaziente! «Cum declaratione, quod ipse non possit amplius eam retinere, neque possidere»...
Ch'io non possa più sedere? Ohimè son rovinato, o meschino, è impossibile ch'io possi star sempre in piedi!
O pazzo, non dice che non possiate sedere, dice che non possi possedere, «neque in pedibus»...
Né anco in piedi? O povereto me, son morto!
Voi mi volete far perdere la pazienza! Fermatevi, in buon'ora, ché starete sentato, in piedi, come vorrete voi. «Ut dicitur alienum constituere, et quod fieret in contrarium fiat frustra».
O questa sì, ch'io l'ho intesa, e non me la imbrogliarete. Contrarium frustra vuol dire che mi frusteranno per le contrade.
Voi mi volete far morir di ridere! O che voi dubitate de' vostri meriti, o ch'interpretate a forza di paura.
E signore, voi non volete esser quello che mi dia la cattiva nova! Ma io intendo per discrezione.
O se v'intendeste tanto di mangiare, non occorrebbono maestre da torte, o musiche da macaroni! Datevi pace, e abbiate pazienza ch'io legga il tutto. «Et haec sub pena ontiarium auri centum»...
Che mi vogliono ongere in cento?
A proposito, le onze d'oro sono un valor di moneta, e credo che sia cinque ducati d'oro un'onzia. «Regio Fisco applicandarum»...
Che mi vogliono appiccare al fresco? O poveretto me! O mia madre, che trista novella intenderete dell'unico vostro figliuolo! Almanco si potesse saper perché.
Eh quietatevi, che non vuol dir così, no?
Eh, apicandarmi, ho inteso benissimo.
Applicandarum, dice, e non apicandarum: da applicarsi al fisco, da dare alla Corte, intendete? «Registrum per publicum Notariorum Mosettinus Calera».
O questa non si può già dir più chiara: Mezzettino in galera.
Maidesì, voi diventarete pazzo tra la vostra interpretazione e la vostra paura. Mozzettinus vuol dir Moisè in diminutive, come Battista Battestino, Carlo Carlino, e Calera è una casata spagnuola.
Io non voglio mai andar in Spagna, per l'augurio di tal casata! Ma in che linguaggio è scritta quella carta?
In latino.
Deve dunque venir questo sequestro dal paese de' Latini, e io non so dove sia.
Il paese de' Latini è l'Italia e il sequestro è fatto qua, nella Vicarìa di Napoli.
Ma a che proposito colui va scrivere in latino, se gli è italiano e lo manda ad un italiano? Questo è uno sproposito o un inganno.
E no, fratello, è un costume così fatto, per rispetto de gl'altri paesi.
Orsù, non so come si sia, basta. Ma ditemi, se vi piace, che contiene questo sequestro?
Che voi non diate né denari, né robba, né schiava, al signor Cinzio, fino che egli non abbi sodisfatto il signor Fulvio d'un non so che danari che deve avere.
E non altro? E non v'è pericolo né di frusta né di galera?
No poveretto.
Or sia lodato il Cielo, mi sento ora così leggiero, che mi pare di caminar per l'aria; io voglio far un salto d'allegrezza!
Venite meco, ché io voglio far levar il sequestro.
Che siate voi benedetto! Ma non v'è già pericolo ch'io già contrafacci a gl'ordini della signora giustizia, no?
No fratello, venite alla Vicarìa, ch'io vi voglio anche far fare un precetto in faccia.
A che proposito mi volete far guastare la faccia? Io non vo' nulla in faccia, voglio il mio viso intato, o bello o brutto che sia.
Io non vi voglio guastare la faccia. Voglio farvi far un commandamento, che non debbiate contrattare più col signor Cinzio, e che ogni contratto resta invalido. E dico in faccia, cioè senza mandar scritture a casa.
A mano a mano non potrò trattar con niuno! Il signor Pantalone non vuole ch'io contratti con suo figliuolo né con Scappino, vostra signorìa con il signor Cinzio; che sì che mi converrà presto presto partir da Napoli.
Il contrattar con figliuoli di famiglia è pericoloso ed incerto. Venite meco, andiamo.
Vengo, ma andate adaggio, ché m'è rimaso un poco di reliquia di sequestro in questa gamba, che mi tiene l'andar veloce. Orsù, passa, passa.
Fermatevi, fermatevi.
A me quest'affronto?
Fermatevi, signor Cinzio.
Fermatevi, signor Fulvio.
Fermatevi, dico, abbassate l'armi e ditemi la cagione della vostra rissa.
Io mi fermo, ma vostro figliuolo s'è portato male con me.
Che cosa v'ha egli fatto?
Io aveva sborsato dugento ducati per comprare una schiava ed egli me gli ha fatti sequestrare per quindeci ducati, ch'egli pretende da me, ma non è vero.
Che danari hai tu d'avere da questo gentil uomo?
Quindeci ducati, ch'io gli vinsi al gioco l'altro giorno, e non me gli vuol dare.
Il signor Domizio ve gl'ha fatti buoni sopra dieci otto, che voi gli dovete dare a lui.
Io son uomo da pagar i miei debiti, senza che niuno li paghi per me.
Pagateli, dunque, e levatemi di parola col signor Domizio, ch'io pagherò poi voi.
Fermatevi, caro signore, per grazia! E tu vai al giuoco? e ti ha dato l'animo di giocare quindeci ducati? O forfante! E poi vai a far fare un sequestro ad un tuo amico, che non ti deve dar nulla? e di più, por man all'armi contro di lui? O scelerato!
Signore, io l'ho fatto per ben suo. Ho fatto far quel sequestro non tanto per il danaro, quanto perch'egli non getti i soldi del suo dottorato in una schiava, e acciò ch'egli non dii disgusto a suo padre con queste sue leggierezze.
O che possi tu crepare, tu vòi regolare le case altrui? Tu vòi dar precetti di economica? Vati regola tu, bestia senza ingegno, che non sai dove abbi il capo. O guarda chi compassiona il disgusto del padre de gl'altri! Uno che continuamente trasgredisce gl'ordini paterni! Signore, io vedo, per il mio conoscere, che ella è più prudente assai, che l'età non ricerca, e perciò oserò di pregarla di condonnare il mancamento, fatto da mio figliuolo, alla passione che forsi egli ha di quella schiava.
Io sono qua per registrare il mio potere al libro del vostro volere, io gli rimetto ogni offesa come non ricevuta, e iscuso nel signor Fulvio quello che averei caro che fusse iscusato in me.
Vostra signorìa mi favorisca di dargli la mano in segno di pace, e poi si compiaccia di venir meco alla Vicarìa, ch'io gli farò levar il sequestro.
Signor Fulvio, io non vorrei che l'amor di quella schiava vi facesse dimenticare l'amicizia nostra.
O questo no mai! Ma il presupposto, ch'io ho fatto del vostro utile, m'ha fatto transcorrere tanto oltre. Però vostra signorìa mi iscusi.
Signore, vi sono servidore, e so che quello ch'avete fatto lo conoscete, e ciò mi basta.
Signore, avete inteso come è stato il negozio; se non era il signor Fulvio io menava la schiava a casa.
A casa di chi? del signor Fulvio?
Di vostra signorìa.
Orsù, torna pure col tuo padrone, ch'io t'ho posto in opera a bastanza.
Come commanda vostra signorìa.
Che cosa vi dice colui sotto voce? Vostra signorìa non se ne fidi molto, poiché egl'è il turcimano di mio figliuolo.
Me ne vado assicurando.
Amico, vi ringrazio del cortese officio che avete fatto, col porvi di mezo a questi giovani.
Vi sono servidore, patron mio.
E tu, va' a ritrovar or ora un fabro, e fa' porre una toppa o serratura a questa porta davanti il fondaco, ch'io non voglio che tu dorma più in quelle camere per guardia di quelle robbe vecchie, ch'io voglio levar la commodità di far contrabandi la notte a mio figliuolo.
O vostra signorìa mi comincia a circoncidere il credito.
No no fratello, il fidarsi è da galant'uomo, e il non fidarsi è da uomo prudente. Tu hai troppa simpatia con mio figliuolo, e non vorrei che si facesse lecito, con la scusa della gioventù o dell'amore, qualche cosa che urtasse nel supposito e che ne cagionasse poi un maggiore in me. Fa' far quello ch'io ho detto quanto prima.
Or vado.
E tu vien meco a far levar il sequestro. Signor Cinzio, vi piace di venir ancor voi.
Io vado a dir una parola ad un mio amico, e poi mi troverò anch'io verso la Vicarìa, servidore. Mi è parso di vedere la schiava alla finestra, io voglio star in agguato per questi contorni, e vedere s'io potessi scoprire qualche adito a' miei contenti.
O galant'uomo! Qua, qua, guardate ad alto.
Questa non parla meco, e se parla meco non mi conosce.
Messere, qui, qui.
Ah signora, che mi commandate?
Conoscete messer Scappino, servitore del signor Fulvio Bisognosi?
Signora sì.
Fatemi un piacere, per grazia, ditegli che quando egli avrà trovato un magnano, che venga qua d'intorno, perch'io voglio che mi faccia aprire questa camera, accioché io possa andare seco dove egli sa; ma che stii alerta che Mezzettino non sia in casa, intendete?
Io vi servirò volentieri.
Non farete piacere ad un'ingrata; mi raccomando.
O quest'è un altro imbroglio, costei vol fugirsene con Scappino. O se la giustizia se n'avvede, overo che Mezetino ne dia querela, eccoti Scappino in transito di galera.
Io leverò il pericolo a Scappino, io sono innamorato di questa giovane e io mi travestirò da fabro e la levarò di quella casa, poiché la giustizia non potrà procedere contro di me, come farebbe contro di Scappino.
E perché con vostra signorìa no, e con Scappino sì? Siete forsi famigliare della giustizia?
Io non sono né famigliare né domestico, ma è che la schiava è mia, avendo di già sborsato il riccatto a Mezzettino.
E perché non ve la fate dare da Mezzettino senza prenderla di furto?
Perché un amico di mio padre non vorrebbe ch'io la comprassi, e credo che Mezzettino sia stato pregato a non venderla a me dall'istesso amico.
Orsù, vostra signorìa dunque vadi a travestirsi, e la leva, ch'io non cercherò altro.
Questo a me non basta, io vorrei che mi facesti piacere di non palesare questo fatto né a Scappino né al signor Fulvio, poiché essi trattano pur questo negozio, e accorgendosi di me s'attraversarebbero al mio gusto.
Io non dirò nulla.
Caro voi, fatemi questo piacere, ad ogni modo il signor Fulvio non la può avere, perché suo padre l'impedisce, e io ve n'averò obligo.
Non mi uscirà di bocca, per vita della mia Aniella.
Eccovi meza patacca, andate a bere il greco per amor mio.
Io vi son schiavo, patrone mio, e se bene il vino fa parlare, io ne berrò tanto, ch'io m'adormenterò, e così tacerò anche per forza.
Io voglio bilanciare qual pesa di più o la mezza patacca o l'amor di Scappino, e appigliarmi al meglio.
Spacca, che fai?
Bilancio.
Che cosa? il cervello con la borza? o l'onor con l'utile? Dimmi la verità, tu hai fatto qualche mariolarìa.
O tu m'hai in cattivo conto! Se tu fussi giudice, mi condennaresti senza esaminare testimonii.
Io non potrei condennarti, perché non si può esser giudice e parte.
Tu dici la verità. Scappino, io t'averei da palesare una cosa, ma non posso, ch'io mi sono legato in giuramento, per vita della mia morosa, in presenza d'un testimonio da venticinque grana.
Mi dispiace ch'una concubina mi levi questo gusto.
Che domine dirai, questa è donna onorata al dispetto dell'onore. Orsù, poiché Celia mi ha detto che qui venirà Scappino per far por la serratura sopra la porta del fondaco, che gli dica che vada da lei, ché, se il suo patrone non sarà in casa, vuol far aprire la porta della sua camera e andarsene con Scappino. E che il signor Cinzio, sentendo quest'ordine, ha detto che vuol far egli questo furto, e che non debba dir nulla a Scappino né a Fulvio. Io gli voglio osservar la parola, non tanto per la mezza patacca che mi ha dato, quanto ch'io devo servire chi merita. Retìrati tu, ché non voglio che senti i fatti miei.
Volentieri. Io voglio andar or ora a rimediare ad un inconveniente, per far servizio al mio padrone. Di grazia, Spacca, perdonami s'io non posso trattenermi teco.
Va' pur a far i fatti tuoi e non stare a tentare i segretari. Io potrò giurare di non aver detto nulla di questo fatto a Scappino.
Spacca, che fai?
Caro signore, sono qua imbrogliato, perché una schiava vuol fuggire dal suo patrone e uno vuol fingere un magnano e menarla via, e io son pregato a tacere e non dir nulla a Scappino, e Scappino, senza che io gl'abbia detto nulla, dice che vi rimediarà.
Che schiava? che magnano?
Signore, io son obligato d'osservare il silenzio, e non voglio dire che la schiava stia in questa casa, né che quello che si vuol travestire sia uno che ha sborsato dugento ducati per averla e che gli siano stati sequestrati i danari e la schiava, perché mancherei di parola, perdonatemi in cortesia, ch'io voglio serbar la fede a chi l'ho data. Io mi parto.
La schiava che sta qua? Senz'altro ella è Celia, il magnano delli dugento ducati e del sequestro è Cinzio, s'io non fallo. Ma costui dice di non aver detto cosa alcuna a Scappino, e come Scappino ha detto di rimediarvi? Ohimè, le cose sono così confuse, ch'io non so come guidarmi, io non mi posso ingegnare per amor di Scappino, e pur vedo la cosa rovinata.
Io sono liberato dal sequestro, ma non sono affatto liberato dalla giustizia, ché l'avversario ha pur voluto farmi intricare con li precetti.
O siete qua, signore?
Al vostro servizio.
Io ho ordine dalla signora giustizia di non contrattare con voi, né col signor Cinzio; per tanto vi prego a lasciarmi viver in pace e non impedirvi della mia schiava.
Almeno, fatemi piacere di non la vendere ad alcuno per otto giorni, ch'io spero, in virtù de' miei prieghi, far condescender mio padre alle mie voglie, caro il mio Mezzettino.
Signore, mi fate pietà. Ma non vi posso sodisfare, perché la mercanzìa delle schiave è mercanzìa viva e può morire, e non è come il vino, l'olio, il formaggio, che quanto più invecchiano, più sono migliori; ché le donne quanto più invecchiano, più calano di prezzo. E poi è una mercanzìa che alle volte magna non solo il guadagno, ma anche il capitale. Perdonatemi, signore, io la voglio dar via quanto prima e traficar i miei soldi.
Se morirà, morirà per me; e s'invecchierà, mio danno. Io vi farò buono quello che spenderete nel suo vitto.
Signor Fulvio, voi non la volete intendere. Non voglio inimicarmi vostro padre, né voglio aspettar altro che i miei soldi.
Non la volete dar a me per darla al signor Cinzio.
Vi dico che ho precetto di non contrattar con esso lui ancora, e ch'io non gli la darò.
E gliela darete bene.
Non gliela darò già.
Egli se la prenderà.
Che se la prenderà, e dove siamo, nel bosco di Baccano?
Non ve la torrà per forza, ma la prenderà con inganno.
E io starò avvertito.
Avvertite quanto volete, ch'egli sarà vestito da magnano, che non lo conoscerete, e come voi andarete fuori di casa ed esso verrà a levar la serratura e la condurrà via al vostro dispetto. E non si potrà dir furto, perché ve l'avrà pagata. Ma questo è forsi vostro concerto, per non parer di far contro gl'ordini che ve ha fatto far il signor Beltrame. Ma s'io me n'accorgerò averete poi a far meco.
Io non ho concerto con niuno e ringrazio vostra signorìa dell'avviso; ma se me la farà, sarà un grand'uomo.
O chi conza chiave, chiave?
O galant'uomo.
O fortuna, costui è qua, passerò di longo.
O maestro, volete mutar un puoco una serratura qua?
Non ho tempo adesso.
E perché andate gridando, se non volete lavorare?
Vado cercando da lavorar per domani, oggi ho da fare.
Accostatevi e levategli la barba rimessa.
A galant'uomo!
Ah signor Cinzio! Ohimè, che vedo?
A non vi è già riuscita! O mi guarderò da qua avanti. Signor Fulvio, io vi ringrazio dell'aviso.
Ah, che siete voi quell'uomo di coscienza, che ha fatto la carità d'avisare Mezzettino? O siate benedetto!
Io sono stato assassinato da Spacca, o Scappino. Sono stato tradito, fratello! Spacca m'ha detto che il signor Cinzio era vestito da magnano e che voleva menar via la schiava, e io per far bene ho avisato Mezzettino.
Spacca ve l'ha detto?
Messer sì.
E come ve l'ha detto, se lui avea giuramento di non scoprir questo fatto a niuno?
Non me l'ha detto chiaro, ma io l'ho compreso per circonscrizione.
Nel suo parlare avea nominato Scappino?
Sì, ma ha detto Scappino non lo sa, ma dice che vi rimedierà.
O questo bastava, quest'era segno che egli aveva parlato in zifera meco, o in metafora, come avea fatto con voi.
Ma Scappino, non si può già indovinare tutte le cose!
Che indovinare occorre, se voi non avete da far cosa in questo negozio? Ma io credo che voi farete pur male quand'anche non farete nulla. O meschino me, io vo gridando conza serrature, e voi andate girando a romper invenzioni.
O poter del mondo, ogn'uomo vi sarìa caduto a quell'inganno. Ma tu mi poni in tanto spavento, ch'io temo d'ogni cosa, e dubito che dormendo infin a i sogni non mi travaglino, credendo di non romper qualche invenzione.
Se gli lenzuola fossero di strattagemme, per certo che dormiresti da gallo! Andatemi via da gl'occhi, per grazia.
Bisognerà ch'io mi bandisca da Napoli senz'altro.
È l'importanza ch'io non so se la disgrazia sii la sua o la mia, quella che distrugge le mie maniche. Ma facci il mondo quello che vuole, ch'io ne voglio veder il fine.
E bene, come t'è riuscito il negozio?
Quale?
Quello ch'io non t'ho potuto dire.
Ah, quello che non ho potuto effettuare.
E perché?
Perché il mio padrone ha fatto la carità d'avisar Mezzettino, pensando che il signor Cinzio v'andasse lui travestito.
Orsù, questa se gli può perdonare.
Eh sì, se non avesse avuto ordine da me di non parlare con Mezzettino, né con altri per conto della schiava.
O che vuoi tu fare, scusalo di grazia, e aiutalo. Egli è tanto buon giovine, che mi fa pietà vederlo travagliato.
Vuoi tu aiutarmi in un'altra invenzione?
Io sì volentieri.
Vieni meco nel fondaco, ch'io ti travestirò e farò finger un messo del padre della schiava per aver tempo di negoziare.
Andiamo pure.
O chi vuol far conzar chiave, chiave!
O mastro, mastro, una parola.
Che volete, signore?
Ponete un poco qua una serratura forte e levate questa vecchia, ch'io vi pagherò.
Io non ho cosa a proposito, venirò domani a vederla.
Voi dite di non aver cosa a proposito, e non guardate manco la porta e chinate il capo. E che, temete di non esser sodisfatto?
E' credo ogni cosa; ma non ho lavori adesso per vostra signorìa. O chiave!
O magnano, magnano.
O poter del mondo, costui è in casa e questo altro m'impedisce, voglio partire.
Fermatevi maestro, ch'io vi voglio mostrare certi lavori.
Venirò poi domani.
Vedetegli solo, sono in casa mia, non avete da far viaggio, né da perder tempo.
Vediamoli.
Scuserà pigliar la pratica della casa.
Costui è un furbo.
Signor Pantalone, guardate un poco! Ah, signor Cinzio, a me questo, eh? Togliete la vostra barba. Signor Pantalone, fermatevi per cortesia qui.
Volontieri.
Signor Pantalone, m'avete rovinato! Se vostra signorìa non mi tratteneva, io passavo di longo e non era scoperto da costui.
Caro signore, io avevo bisogno d'un fabro, e non m'avrei mai pensato una leggierezza tale in un vostro pari, però dell'error vostro vi sia questo rossor il pagamento.
Amore ha fatto far di peggio a persone più gravi di me.
Togliete questi, sono li dugento ducati, io ve gli restituisco in presenza del signor Pantalone; il sequestro è levato e io ho ordine dalla signora giustizia di non contrattar più con voi, sotto pena di perder la mercanzìa, però fate il fatto vostro, e lasciatemi in pace, per cortesia.
Signore, non fate più questi mancamenti all'esser vostro, attendete allo studio, ché non vi mancheranno donne belle e degne della vostra condizione.
Ringrazio vostra signorìa. Orsù, le cose mi si vanno attraversando, sarà meglio ch'io mi disponga al voler del padre; ma non so come far questo passaggio così di repente. Se o lo sdegno o l'impazienza non mi serve per mezzo, io dubito di questo tragitto, ma faccia il Cielo.
Tu sei informato del tutto, dagli la lettera, ch'io t'aspetto nel fondaco.
Lascia fare a me. O là.
Chi è là?
Sono io. Siete voi misser Mezzettino?
Son io. Che volete, paesano?
Io son un servitore del signor Gusberto Quercimoro, padre di quella giovane che avete voi, il qual vi saluta e vi manda questa lettera.
Io ringrazio sua signorìa e voi ancora; ma mi sapreste dire il contenuto della lettera? Perché la lettera viene da Sicilia e io non intendo lo scrivere siciliano.
Chi è colui che parla con Mezzettino?
Signor sì, il signor Gusberto vi prega a non far esito di sua figliuola per otto giorni, poich'egli vuol venire in persona, e a quest'ora sarà partito da Palermo.
Chi t'ha dato questo palandrano e questo capello?
Io l'ho portato di Sicilia.
Che Sicilia? Questa è robba mia.
Hem hem.
Ho inteso, ho inteso.
Ho inteso ancor io, Scappino è costì. Dove v'è vino dolce ivi sono mosciolini; dove è Scappino vi sono stratagemme. Ecco, e tre n'ho pelati oggi! Togliete la vostra barba e la vostra lettera, e non tornate più qua, se non vi farò castigare dalla signora giustizia. Intendete, misser Scappino, voi mi volete far scaltro al mio dispetto, ma lo dirò al signor Pantalone.
Che domine ha mandato colui qua?
La sua mala fortuna, per la mia disperazione, non sì tosto l'ho veduto, c'ho detto tra me: l'invenzione è al bordello.
È possibile che costui sii così disgraziato che non sappia manco far bene a sé stesso?
Il proverbio dice: chi non fa non falla e fallando s'impara. Ma costui falla sempre e non impara mai, anzi peggio, ché non facendo pur falla e rovina le fatiche de gl'altri. O pensa tu come mi ritrovo, sono tanto in contumacia con Mezzettino, che tratta dell'impossibile far più cosa che riesca.
Io te lo credo; ma che ti gioverà l'aver affaticato tanto, se non ne mostri qualche opera? Qui di nuovo bisogna assotigliar l'ingegno.
Questa è la cagione che mi travaglia, io ho posto l'assedio a questa fortezza e mi par vergogna il levarlo senza frutto. Orsù, vieni a spogliarti, che si consigliaremo.
Andiamo nel fondaco.
Manco male ch'io sono uscito di barca ad ora che non vi erano persone di rispetto al molo e che niuno ha sentito quando ho detto all'uffìciale della sanità ch'io mi chiamo Capitan Bellorofonte Martellione, che potrò star sconosciuto a far il fatto mio. Ben ch'io dubito che l'aspetto mio formidabile non mi palesa più presto di quello ch'io ho proposto, perché non posso far forza a questa mia terribile fierezza. Mi escono d'ogn'intorno spiriti così furiosi, che non v'è occhio umano che possi far schermo, quando gl'incontrano, e men'accorgo dal veder che quelli che mi mirano si raccapricciano o s'interizano. E pur mi sforzo di lampeggiar sguardi con benigno ciglio, o pensa tu sorte s'io gli lasciassi scorrere a briglia sciolta! Guai al mondo! Però, se gl'occhi miei fanno alcuna volta danno alle persone, gli fanno ancor beneficio. E come sarebbero usciti dal pericolo del procelloso mare quei poveri passaggieri, che meco erano nel naviglio, s'io non inarcava le ciglia e non vibrava sguardi d'inferno contro quel vasto monstro? Di già aveva scomposto il liquido suolo, e, per far mostra di quei tesori ch'egli nasconde nel seno, solevava l'onde sino alla sfera del fuoco, levando per terror il fiato a quei meschini, che non potevano manco gridare aiuto, né implorare dal Cielo soccorso. E s'io non gli rincorava con dirgli: non dubitate, fratelli, che se Cesare disse in simile pericolo a' suoi marinari: non vi togliete pensiere che avete Cesare con voi; e io a voi dico: state allegri, che avete vosco quello che ha maggior fortuna di Cesare. E al mio bretto sguardo le spaventose voragini hanno ingoiato gl'ondosi monti e, fattosi il mare quasi un suolo di congelato mercurio, ha levato la tema a' passaggieri e a me l'empito dell'ira. Conosco però tutto questo da quelle mie benigne stelle che mai da' miei voleri si scompagnorono, sì come quei meschini, che sotto a' miei benigni influssi si sono salvati, mi rimarranno in obligo della vita e daranno alla fama quest'aviso, accioch'ella intuona con ori calchi di letizia le mie glorie. Voglio col tempo far stancar la fama, di modo, nel dire delle mie azioni, ch'io la voglio far diventar rauca e fiocca.
Le opere del cavalier Marino hanno quasi tratto a terra tutte l'antiche poesie liriche, così i miei gesti hanno col tempo a far dimenticare al mondo de gl'Ercoli e de' Briarei, non che de gl'Alessandri ed i Cesari. O come io abbia questa giovane per moglie, io voglio rinovar la memoria di Cadmo, voglio seminargli nel ventre tanti guerrieri, che vo' riempir il mondo di persone di commando e far dar al diavolo questi soldatucci del tempo d'oggi, che non avranno mai più un buon carico militare. O mi vengono i bei pensieri in capo, alle volte! Ma io sto qua nudrendomi d'imaginazioni e non vado ad effettuar il negozio per lo quale sono venuto. S'io non erro, per i contrasegni che mi sono stati dati, questa debb'esser la casa di Pantalone. O sia o non sia, voglio picchiare.
Chi è là? chi batte?
È il terremotto.
O Cielo aiuto, o povera la casa mia, vicini aiuto, ohimè il terremotto!
Per che cosa grida costui?
O signore, è vostra signorìa quello che m'ha avisato che si sente il terremoto nella città?
Sì, ch'io son io.
E vostra signorìa l'ha udito?
Hà hà hà, io sono il terremoto e peggio del terremoto, quando io voglio! Ohimè, mi farò conoscere a sua posta! E voi chi siete?
Una pecora, un balordo, una bestia, che vuol credere ogni cosa. Vostra signorìa adunque è il terremoto?
Io, io, sì, perché?
Perché non pensava mai di veder tal animale a' miei giorni, che dà spavento ad ogn'uno solo col nome, e attera le città col fiato, e pur lo vedo bello d'aspetto e leggiadro nel moto.
Io non son il terremoto ordinario sotteraneo, ma un estraordinario, lieto e sociabile, non son uno scatenato, senza ritegno, non uno imprigionato fuori della sua sfera, ma uno ch'affrena le voglie all'ira ultrice, per raddoppiarla poi, quando è di mestiere. Son uomo nell'aspetto, ma nella forza un terremoto, un fulmine, un satanasso, che spezzo e bruggio, e in diavolo chi tenta d'essere mio nemico.
Signore, io non solo vi sono amico, ma vi sono servitore e schiavo, ma ditemi per grazia, caro padrone, perché andate così raccontando queste iperboliche cose? È forsi un vostro capriccio d'andar a casa per casa a dir queste meraviglie, o pur è grazia particolare che fate a me? S'ella va per tutto, bisognerà che produca i testimonii d'esser tale, se non, ogn'uno lo crederà un pazzo, ma se grazia fatta a me solo, io la ringrazio e in ricompensa li prometto sforzarmi di credergli qualche cosa più del dovere, ancora che mi fosse dato del merlotto.
Non v'è persona al mondo, per credente ch'ella sia, che possa prestar piena fede alle mie prove, perché traboccano dalle straordinarie, però il non esser io creduto è tutta mia gloria. Non può un picciolo vaso capire in sé l'immenso oceano, né picciol intelletto capire i miei impossibili.
A tale, che s'io dicessi che vostra signorìa è leggiero di cervello a dir queste cose, li farei onore, e direi quello che molti suoi conoscenti devono dire.
Sì, sì per certo. Ancora mio padre mi tiene per pazzo, perché nascondo l'azioni eroiche, accioché non mi facciano nominar tanto, che i popoli, desiderosi di vedermi, ne vengono in tanto numero al mio paese, che faccino un mondo nella mia città e lascino spopolate l'altre patrie.
Signore, io vi tengo al doppio di quello ch'io vi teneva per lo passato ed ho caro a conoscerla. Ma a che effetto è venuto vostra signorìa in Napoli, se la dimanda è lecita?
A trovare il signor Pantalone de' Bisognosi.
Ohimè son rovinato, chi diavolo ha mandato questa bestia alla mia porta? Senz'altro è qualche bell'umore per farmi una burla!
O patron mio osservandissimo, Pantalone non ha alloggiamento proporzionato per un par vostro. Hanno errato quelli che l'hanno inviato qua; loco per vostra signorìa sarebbe il castello dell'Ovo, o la gran casa de gl'Incurabili.
Io non voglio alloggiar da Pantalone, ch'io ho da ritornar in Sicilia, forsi ben senza alloggiar per una notte in Napoli. Io ho da parlare seco solo per conto d'una poliza di cambio. Ma dove sta Pantalone? non è questa la sua casa? siete forsi voi Pantalone per sorte?
Chi è quel penacchione che parla col mio padrone?
Io non lo conosco, accostiamosi, ché l'intendaremo.
Signor sì, per servirla, e che commanda la terribilità sua?
Teribiltà? E chi è costui?
Mio padre vi saluta e vi manda questa lettera.
Chi è il padre di vostra signorìa?
Il signor Salzimuzio Variabelli.
O patron mio osservandissimo, me gl'inchino, m'allegro di veder il frutto d'un mio caro amico, e un frutto che trapassa l'eccellenza della pianta. Cappe, il signor Salsimuzio ha un bel figliuolo, e valoroso, per quello che posso notare.
Non parliamo del valore, ché per quello io non sono figliuolo di mio padre, ma della mia propria volontà. La bellezza, poi, è quella ch'io mi sono compiacciuto farmi da me medesmo, con le dita nel ventre della madre. Mio padre non avea tanta scultura, né architetura, da far fabrica sì stupenda, se bene che d'una fetid'erba nasce il gilio. Però qual sono, sono per favorir il signor Pantalone, in virtù dell'amicizia ch'egli tiene con quello c'ha gloria d'essermi padre.
Io tanto la ringrazio, quant'egli merita, non osando di dire quanto so e posso, per esser puoco ad un tant'uomo.
Chi diavolo è questo parabolano?
M'incresse che vostra signorìa voglia tornar subito in Sicilia, ch'io non ho tempo di far il debito mio, però m'esibisco a tutt'i suoi commandamenti. Io non vedo troppo bene e mi bisognerà tornar in casa a prender gl'occhiali per leggere la lettera, ma vostra signorìa si compiacerebbe di palesarmi il contenuto?
Signor sì, nella lettera vi è una polizza di cambio di trecento ducati, co' quali io ho da riscuotere una schiava, e subito riscossa, io me vo' tornar ad imbarcare, e però non accetto l'invito.
Questi sarebbono buoni per noi.
Andiamo dunque in casa a leggere la lettera, e in tanto potrebbe arrivar un mio servitore che ha buona vista, ch'io gli farò contar i danari, e manderemo dove vostra signorìa vorrà.
Io ho deto ad uno dei miei creati che venisse in terra e che addimandasse della casa del signor Pantalone, ch'io sarei colà. Se viene, non occorrerà altro servitore, andiamo.
Tu hai inteso, questo aspetta un servitore, io entrerò in casa, tu verrai meco prontamente, e quando Pantalone mi darà i sacchetti, io conterò i danari a te, tu tirali e reponili ne i sacchetti, e vediamo che Pantalone ti stimi un creato del forastiero, e ch'il forastiero ti stimi di casa di Pantalone, e così buscheremo questi soldi da far il nostro negozio. Tu poi starai nascosto un poco, e, se ben la cosa si scoprisse, remediaremo al tutto.
E s'a caso mi fusse dimandato, o dall'uno o dall'altro, chi sono, che cosa vuoi ch'io dica?
Che sei meco per alcuni servigi e piglia pur i danari, che per viaggio faremo qualche imbroglio, o che cambiaremo il sacchetto, o che faremo nascer qualche briga.
Io tirerò i danari e tu rimarrai con Pantalone per dar credito alla cosa, ch'io gli darò poi un cantone per pagamento.
Del cantone va bene, ma ch'io resti con Pantalone non è a proposito.
Perché?
Perché la burla la voglio far io al forastiero, e non voglio che tu la facci al forastiero e a me. Col forastiero poi la ridurremo a sodisfazione col tempo, e placaremo Pantalone; ma tu, se 'l diavolo ti tentasse a far un viaggio incognito, come s'accommodarebbe il negozio? No no, fratello, io non voglio far la zuppa per il gatto.
Perché? tu non ti fidi di me?
Sì bene, ma però tanto quanto ti vedo e ch'io ti possa giongere. Fratello, la somma è un poco grossa, e non ho ancora tant'esperienza di te di fidarmi tanto.
O sei il gran furbo.
Sì, s'io mi potrò salvar da te.
E perchè mi poni in opera, se m'hai per uomo tale?
Ti adopro come fanno i speziali il veleno, limitatamente, e per necessità. Ma entriamo.
Un par vostro travestito da magnano, a pericolo d'esser scoperto dalla giustizia ed averne danno e disturbo, e dar travaglio a vostro padre e a' vostri amici! Eh, signore, di grazia andate un poco più considerato per l'avenire.
Signore. Questa è stata più perfidia che amore, poiché io sono stato posto al punto da un mio rivale. Però non v'era pericolo di giustizia, rispetto ch'io m'era travestito qui vicino e aveva concertato con amici di dire che questa era una scommessa fatta fra di noi scolari.
Ogni cosa alla fine si sa, e non è cosa manco tanto riuscibile, a tale, ch'è sempre bene a fuggir gl'inconvenienti. E poi, queste machine di barbe posticcie sono cose che hanno del inverissimile.
Era, com'ho detto, poco viaggio, sotto pretesto di scommessa; era momentaneo, non v'intravenivano persone di stima, era ben travestito, e poi era un negozio desiderato d'una schiava, che non m'avea da vedere nel viso e che attendeva solo il nome di Scappino; e poi mi era di già stata venduta. In conclusione, la machina non ha avuto effetto ed ecco levato l'impossibile.
Basta, la cosa non poteva apportare né lode né utile scoprendosi né manco poteva dare odore di prudenza.
Ogn'uomo è atto a fallare.
È vero, però è prudenza lo star avertito. Il vostro signor padre m'ha scritto una tale particolarità e dice d'averla scritta anche a vostra signorìa. Io non so che dirgli intorno a questo; s'io sarò richiesto, risponderò a tenore.
È vero, m'ha scritto di vostra figliuola, ed è questo ch'io ho fatto dire da Scappino a vostra signorìa, ch'io gl'avea da parlare di cosa d'importanza. Ma mio padre non deve sapere che la signora Lavinia sii promessa al signor Fulvio.
Io aveva dato il mio assenso a quel giovine, a contemplazione del signor Pantalone; ma gl'amori del signor Fulvio con quella schiava cagionano ch'il detto fa poca stima del mio parentado e io manco del suo, tanto più che mia figliuola non inclina molto alle sue nozze, a tal ch'io credo che questo parentado s'annichilerà.
Io non vorrei che per amor mio s'intorbidassero le cose, e che gl'effetti non avessero il fine che brama il signor Pantalone. Tutta via dall'esito ch'io vedrò,io mi governerò, e si riparleremo, servitore di vostra signorìa.
A Dio figliuolo. Quest'è tocco ancor lui dell'amor di quella schiava e non sa risolversi. Io voglio vedere di far vendere questa schiava quanto prima, s'io dovessi far il sensale, e anche rimettervi qualche cosa del mio, acciò che possi far effettuar il parentado con questo giovine. Io non voglio però correre con furia, per star su 'l mio decoro, ma né anche voglio rallentare il negozio molto, acciò che non vadi in nulla.
Se Scappino non mi facea cenno, io gli rovinava qualch'invenzione senza altro; ma chi averebbe potuto tacere vedendo la mia robba intorno ad un furbo? Tuttavia è meglio fare come dice Scappino: vedere, tacere ed aspettare il fine. Ma che persona è quella ch'esce di casa mia con mio padre?
Mi rincresce, signore, che vostra signorìa non abbia accettato l'invito almeno d'un bicchiero di vino.
Signore, io bevo alle volte per la sete naturale, alle volte bevo per gusto, e alle volte per sete di rabbia e colera. Per la sete naturale io bevo vino generoso, per gusto bevo sangue d'animali rapaci per mantenermi la ferocia, e alla rabbia e colera bevo nettare e ambrosia per farmi correggere l'ira. Ma ora non ho niuna di queste seti e però ringrazio vostra signorìa.
O ecco mio figliuolo. Fulvio, fa' riverenza a questo nostro padrone, questo è figliuolo del signor Salsimuzio Variabelli, tanto nostro amico e padrone.
Io me l'inchino e dedico umilissimo servidore. Levati di mezo tu, forfante.
Férmati, ché egli è creato del signor Capitano.
Mio non è, ch'io non ho famiglia così infama dietro. Io lo stimava un vostro servidore da strapazzo.
Signor no. Lascia qua questi danari, chi t'ha mandato qua tu?
A valent'uomo, il diavolo non vi vuol mai far tacere, che siate amaladetto!
Io era venuto qua perché Scappino mi fa far qualche servigio, e mi fa guadagnare qualche cinquina, ed ora pensava di guadagnar un carlino con questo signore.
Va' via di qua, ch'io voglio persone conosciute a far questi servigi.
È bene galant'uomo, sì, ve ne potete fidare.
E come è galant'uomo, s'or ora lo discacciai?
Fate peggio, in buon'ora! Non dite parola, che non fate errore.
Non l'aveva figurato bene prima, ma adesso l'ho conosciuto.
Or su, signore, con sua buona grazia andrò per un mio servigio verso il mercato, servidore.
Va' pur al mercato, ché nel mezo v'è quella che tu meriti.
Le bacio la mano. È andato via quel furbo?
Signor sì.
È partito il furbo e 'l pazzo.
Ha fatto bene, io gl'ho quasi dato d'una mano su 'l viso! Ma perché gl'averei gettato i denti di bocca, e, non essendo conosciuto in Napoli, vedendolo le persone con i denti tutti fuori di bocca m'averebbono tolto per un ciarlatano o cavadenti, e perciò mi son pentito.
Se non ceretano, parabolano al certo.
È stato bene, e per quello, e per vostra signorìa: quello, che potrà masticare per l'avenire, e per vostra signorìa, che starà sicura del suo danaro. Ma questo farà il servizio, che è mio servitore fidato; fidato però in quello ch'io gli consegno, ché del rimanente non mi porrei in rischio di farli sicurtà, per non star in sospetto di fallire.
Pazienza signore, io spero ancora ch'un giorno mi conoscerete.
Starà male per me, perché le cose stanno sempre su 'l peggiorare.
Io gli porterò, ché non fanno ingombro. Del peso poi me ne rido, ch'io son uso a portare le palle d'artiglierìa nelle saccochie.
Gli debbano dunque dire il Capitano Palotta.
Taci bestia, se vuoi mangiar biscotto! Non hai inteso, dunque, quello ch'egli fa con i schiaffì? Signore, gli do l'arbitrio e del servitore e di me ancora, e s'altro non mi commanda gli farò riverenza e gl'auguro il buon viaggio.
Le bacio la mano. O tu, dove sta Mezzettino?
Qua signore, a questa porta.
Batti un puoco, pichia, o chiama.
Volentieri. Tic, toc.
Chi è là? O siete voi, mi raccomando, o non me la farete fratello.
Perché s'è partito costui? ha forse avuto paura di me?
Di vostra signorìa o di me.
O là, e che siamo tutt'uni? O mascalzone, guarda chi vuol domesticarsi in far paura a gl'uomini! L'aspetto mio formidabile l'ha spaventato.
L'astuzie mie singolari l'hanno fatto fuggire.
Passa via di qua.
Ah signore! Ah signore! Parto, parto!
Guarda chi vuol giostrar meco in bravura! Mi sa male ch'io non ho mirato ben in viso questo briccone per conoscerlo un'altra volta. O là.
Chi è là?
Amici.
Ho inteso, questo è un altro furbo maiuscolo e bizarro, che ha mandato Scappino. Or me ne chiarisco.
Férmati, férmati! A traditore, tirar la barba al fiore de i capitani! Sei morto, fa' testamento, che cosa hai al mondo? A chi la lasci, presto?
Non ha altro che il cànchero e ve ne fa erede voi! O se mi sentisse ora.
O signore, un salvo condotto, per grazia, per fin tanto ch'io abbia detto la mia ragione.
Di' sù presto, che non mi passa la colera, ché senza colera non posso far male a niuno.
E poi la colera anche l'offesa, che non vede a far male a niuno.
Son stato ingannato da certi marioli e oggi n'ho scoperti tre con levar le barbe posticcie, e dubitando che vostra signorìa ne fusse un altro, e per questo gli ho tirato la barba, stimandola anche ella posticcia; ma per quello ch'io vedo, vostra signorìa deve esser galant'uomo.
Sono l'idea de' galant'uomini, il fiore de gl'onorati e la schiuma de i bravi. Questo aspetto dunque ha un minimo neo di furbo? Sciagurato, non so chi mi tenga, ch'io non te ne dii una memoria per sempre!
Compassione signore, ch'io trovo che gl'uomini sono come li meloni, che molti ingannano non solo alla vista, ma al pelo e all'odorato. Ma chi è vostra signorìa, se si può sapere?
Son il Capitano Bellorofonte Martellione
della stirpe di Chirone
quel sì fiero comilitone
ch'ogn'or mand'alme a Plutone.
Son l'idea del ver campione
son più nobile d'Ottone
e più bravo di Gierione
e del figlio di Milone.
In bellezza son Adone
nel cantar un Anfione
nella grazia un Endimione
nelle caccie un Ateone
ma più scaltro di Scinone
E più forte d'un Leone
e più fiero d'un Dragone
son quel bravo in conclusione
che discaccia Austro e Aquilone
al pesar dell'Oblivione.
Ma vigliacco e arcipoltrone
e calamita da bastone.
O signore, il vostro nome non è per persone di poca memoria, né per quelli c'hanno fretta! Ma che commanda, vostra signorìa, a questo pover'uomo, e che ricerca, un tanto soggetto, da questo vile albergo?
Nell'ostrica v'è la perla preziosa, nelle vene dell'inculta terra vi sta l'argento e l'oro e le gioie, e nel vostro albergo vi è la perla margarita e la preggiata gioia.
O me felice, sono ricco e non lo sapeva, e dove è questa gioia, caro signore?
Questo pover'uomo s'allegra in credenza.
Quel cielo ch'avete in casa è la gioia.
Qual cielo? Se non è il cielo della mia camera, ch'io l'addimando soffitta, io non ho altro cielo, ch'io sappia.
Che camera! Dico quella deità che fa cielo tutta la casa vostra, quel rassunto di bellezza, quella quarta grazia, quell'epilogo di perfezione, la bella Celia, dico.
La mia schiava?
Quella.
E quella è la gioia?
Quello è un tesoro a chi la conosce.
Orsù, confesso d'esser ignorante, non è dunque meraviglia se tanti cercano di levarmela. Cappe, mi volevano levar la gioia, questi manigoldi.
Orsù, questo pover'uomo diventerà pazzo, se pratica niente niente con costui.
Ma come le dite gioia, non è questa donna come l'altre? In casa questa magna bene, beve meglio, e fa altre cose come fanno l'altre. Caro signore, mi imbrogliate col dirmi queste cose, che cosa bramate, in somma, da me?
Che mi date questa schiava, ch'io la voglio menar in Sicilia.
Come, che ve la dia?
Che me la date a me, sì. Eccovi lettere di suo padre ed eccovi qua i danari per lo suo riscatto.
Ohimè, se costui non è pazzo, son io rovinato.
Buono, ma vostra signorìa è informata del suo riscatto?
So che sono dugento ducati e poi la vostra manza, non è così?
Così è, ma avvertite, signore, che se per sorte foste mandato dal signor Cinzio Fidenzio, o dal signor Fulvio Bisognosi, la compra non vale, ch'io non posso contrattar con essi loro.
Perché, m'avete per sensale, forsi? O corpo de i coturni di Berencie , io comprar per altri, e che direte?
La tema di non errare m'ha fatto dir questo sproposito, perdonatemi signore.
Chiamatela, ch'io la consoli con la mia presenza.
Vostra signorìa la conosce, forsi?
O corpo del trentesimo occhio d'Argo, s'io la conosco! Io son amante d'una sua sorella, qual fu presa seco, col padre e altri, da' Corsari; io son quello che per ricuperarla ha fatto tanta strage de' Turchi. E non volete ch'io la conoschi?
E perché non la liberaste?
Perché la colera non volse.
Come la colera?
Ve lo dirò, io armai subito un bergantino e li seguitai, ma la rabbia dell'affronto che mi avevano fatto, mi faceva gettar tanti sospiri, ch'il fiato mio gli serviva per vento in popa e così si salvorono.
Buon per loro. Dunque, Celia vi conoscerà?
O come, se mi conoscerà? Tutti gli uomini del mondo mi conoscono per la fama, tutti i potentati dell'universo per tema, tutt'i soldati per riverenza, e tutte le belle e curiose per i ritratti che sono sparsi di questo gran colosso. O pensa se mi conoscerà, la signora Celia, che m'ha più volte pratticato.
La fama non ha saputo trovar casa mia, o che s'è scordata, o ch'io son fuor del mondo, poi ch'io non lo conosco; la fama mi ha fatto torto, pazienza. Celia, Celia?
Signore.
Guarda un poco se conosci questo gran cavalierazzo.
O signor Capitano.
Ben trovata, signora Celia, calamita che ha tirata questa massa ferigna da Sicilia a Napoli.
Per far ch'io vada da Napoli alle forche per disperazione.
E che nuova ha, vostra signorìa, di mio padre e di mia sorella?
Di vostra sorella non se ne sa nuova, vostro padre è riscosso e non potendomi dar la signora Lavinia per moglie, sì come l'avea promesso, mi ha concesso vostra signorìa in quella vece, e io son venuto a riscuoterla e a ricondurla in Sicilia come mia moglie.
Bona notte e buon anno, io son finito.
M'allegro di mio padre riscattato, mi dolgo che mia sorella non si trovi, e ho gusto della presenza di vostra signorìa, ma io non sarò il vero oggetto da voi amato, anzi sarò una memoria di quel bello ch'avete impresso nel cuore. E non essendo l'originale, ma copia con mille mancamenti, sarò più materia di sospiri che di respiri, a tale ch'io mi terrò vostra sempre per necessità e non per elezione, e non rimarrò mai consolata per tal rimembranza.
Signora Celia, vostra sorella a quest'ora è forsi collocata nel stellato manto a far quaranta nove imagini celesti, dove come privo di speranza di vederla mai più se non nel Cielo. Ritirerò tutto l'affetto mio in me, e porrollo nel crociuolo del mio cuore, e postolo sopra le scintillanti fiammelle de' vostri bei lumi, e fattone purificata massa, v'impronterò la vostra bella imagine, circondata con caratteri de' vostri meriti, e così, cuniato con la fede, non vi sarà altro che il vostro nobilissimo simulacro, e solo con quello m'adornerò il petto, e viverete sicura.
Ringrazio vostra signorìa. E perché mio padre non è venuto esso a riscuotermi?
Per non s'esporre più a pericolo de i Corsari, né alla balìa de' venti.
E s'io di nuovo fossi presa, e ch'io fossi cagione che vostra signorìa perdesse la libertà?
Guardane il Cielo, sarebbe la ruina dell'Europa e la ventura dell'Affrica! Come io fossi cattivo, non darei tre soldi dell'Italia, perché il Maumetano, assicurato di non aver resistenza a' suoi empiti, s'avanzarebbe tanto, che non si vedrebbe altro, ch'il vesilo della luna in questo paese. E, per contrario, vostra signorìa porterebbe gusto a tutte le donne d'Europa e noia a tutte quelle d'Affrica, queste per non aver emule di bellezza, e quelle per sopragiongerle chi l'offuscarebbe la loro bellezza.
Mi piace che vostra signorìa dice le cose da giorno di festa, in lettere maiuscole.
Io non dico delle cento parti una la verità.
Io te lo credo.
Orsù, signore, vostra signorìa si degni di venir ad onorar casa mia. Conteremo i denari e poi vostra signorìa si condurrà la schiava a sua commodità.
Son contento d'onorar casa vostra, e poiché vi ricordate di me, voglio privileggiarvi, voglio che poniate sopra la casa vostra l'arma mia, e che le scriviate sopra: albergo del Capitan Bellorofonte Martellione, accioché ogn'uno ve la rispetti.
E chi ha d'aver la possa sequestrare.
Vostra signorìa entri.
Tocca a mia moglie.
Vostra signorìa mi perdoni.
Prendetevi per mano ed entrate insieme.
Entrate pur allegramente, ch'io son uno di quelli che stanno di fuori. Orsù, la speranza fin ad ora è stata inferma, ora è moribonda.
La mia invenzione mi riuscì tanto male, ch'io ho quasi vergogna a farmi vedere da Mezzettino, e ho rossore del signor Fulvio e di Scappino, che si rideranno di me.
Servitore signor Cinzio, io ho poi fatto pace col signor Fulvio.
Eh, quando ti tolse meco, ti pigliai per modo di provisione e per impiegarti in quel servigio solo, ché del rimanente non t'averei chiesto, sapendo che tu non potevi star senza il signor Fulvio, né d'egli senza di te. L'interesse mio mi fece credere quello che disapassionato non averei creduto; ma tu sai colorir bene le tue cose. Ma che farai con questa schiava? a che serviranno le tue scaltritezze ed i tuoi rigiri?
A farmi tenere in conto di furbo da Mezzettino, e da un balordo da tutti gl'altri.
E perché? Sei forsi fuori di speranza d'averla?
Anzi sono sicuro di perderla affatto.
O questa debb'esser qualch'orditura, overo che con tal modo vuoi assicurare il negozio, però io credo quello che si può credere da te e anche con difficoltà.
Vostra signorìa mi può prestar intiera fede, perché le dirò cosa tale che mi farò creder per forza.
Che cosa v'è di nuovo?
La schiava non sarà più né vostra né del signor Fulvio, atteso ch'è venuto un Capitan da Sicilia da parte del padre della fanciulla a riscuoterla e menarla al paese come sua moglie.
Ohimè, che cosa sent'io?
È così, ed ecco che vengono di casa, ritiriamoci, e vostra signorìa s'assicurerà del tutto.
Figliuola mi raccomando, salutate il signor padre in mio nome, e pregatelo a commandarmi dove potrò servirlo.
Messer Mezzettino, s'io v'ho dato travaglio, perdonatemi, e condannate il tutto alla gioventù. A Dio messer Mezzettino.
A Dio. Signore, ve la raccomando.
Mi raccommandate le mie cose! È superfluo, fratello, lei è sicura, sì perché ella è con suo marito, quanto che ella si trova con quello che pone in fuga i nemici col nome solo, gl'inferma con la vista bieca, e gl'uccide con la voce colerica. Mi raccomando.
Hù hù hù hù hù.
Che ne dite ora?
O caso strano.
E degno di compassione.
Moglie mia carissima, andiamo al mio navilio, colà sarete regalata da prencipessa, là vi sono i miei creati che v'attendono, e ve ne sono di quelli che voi conoscerete.
Averò gusto di vedere i conoscenti, sì come avrò gusto che vostra signorìa non mi sposi, infino che non siamo dove è mio padre; le starò a canto con nome di moglie e con effetti di sorella.
Andiamo pure, ch'io non vi scompiacerò, perché piangete.
O Fulvio mio, a Dio, mi scoppia l'anima a non vederti. Signore, mi trema il cuore d'andar per mare.
E come, signora, tremate? Adunque il mio valore non pone in fuga la vostra tema? Forsi non osa di violentar niuna cosa, che si trova in voi. O gli darò ben io il tema di quello ch'egli dovrà fare. Il mar è in calma, e se sarà turbato non v'imbarcherò, e ritornerò in casa del vostro padrone sin ch'io lo facci quietare, e forsi s'acquietarà al mio comparire. E non crediate ch'io vi dica iperbole, ch'il mare teme la mia fortuna favorevole ne' viaggi; ove penso che non s'adirerà per non rimaner in vergogna, dovendosi poi acquietar per forza. Ah, reserenate il viso, andiamo. S'io troverò una segetta, io vi porrò dentro, ancora che sia puoco il camino.
Ecco, ne mira, saluta e piange.
Ohimè, che m'ha commosso tutto, il Cielo ti dia buon viaggio.
Io la voglio seguitare alla lontana, e vederla ad imbarcar, e poi ve ne darò conto.
Va', ch'io l'avrò caro.
Come il signor Fulvio sappia che la schiava sia partita, facilmente, per sodisfar il padre, solliciterà le nozze della signora Lavinia ed io rimarrò senza l'una e senza l'altra. E se il signor Beltrame scrive a mio padre la freddezza ch'io ho mostrato nella sua oblazione, mio padre avrà occasione di dolersi di me, onde mi vado consigliando che sarà meglio a non disgustar il padre, l'amico e la giovane, che contro ogni mio merito tanto m'ama, e prima del signor Fulvio prenderla per moglie. E tanto più ch'io potrò dire d'esserne stato pregato dal signor Fulvio istesso. Io voglio vedere se il signor Beltrame è in casa. Tic, toc.
Chi è là?
Amici, il signor Beltram è in casa?
Signor no, vostra signorìa vuole ch'io gli dica qualche cosa, com'egli torna a casa?
Mi farà favore a dirgli ch'io lo cercava per quel negozio che gl'ha scritto mio padre.
La servirò volentieri. Ma vostra signorìa non ha ricevuto i danari?
Signora sì, ma v'è un'altra particolarità in quella lettera, la quale, se fusse così cara a vostra signorìa come sarebbe a me, rimarrei molto consolato.
Eh, signor Cinzio, il chieder ad un fanciullo se gli piacciano i frutti, o ad una fanciulla se gli sono cari i fiori e i vaghi adornamenti, è quesito superfluo, ma prosupposto sicuro. Dir a me se mi fussero cari i vostri gusti,ohimè, voi mi tentate di pazienza: o che voi defidate del amor mio, o che non sapette che cosa sia amare. Io sono in virtù d'amore così trasformata in voi, ch'io non vorrei poter pensare se non co' vostri pensieri, né respirare se non co' vostri respiri, e stimare somma felicità il potere esser presaga de' vostri gusti, per incontrar e mendicar con ogni possibile occasione per agevolar la strada a' vostri contenti, tanto sono bramosa de' vostri gusti. O vedete se vi è da por dubbio che le vostre gioie non siano i miei contenti.
O mia signora, e chi non rimarrebbe schiavo a tanta cortesia? e chi non s'accenderebbe a quest'affettuose parole? Veramente, chi può far preda con tutti i sentimenti, non deve temer dello scherno d'un cuor protervo. Feriscono i vostri occhi, innamorano le vostre grazie, rapiscono le vostre leggiadre maniere, incatenano le vostre virtù e assassinano le vostre parole. E chi può resister a tanti e sì potenti campioni? Signora, io mi vi rendo per vinto, e perché non voglio che il tempo mi fuga, e col tempo la gioia, io vado or ora a trovar il vostro signor padre, perché egli mi leghi con indissolubil nodo al carro de' vostri trionfi.
Voi al carro de' miei trionfi? Eh, vostra signorìa vuol scherzar meco, come tall'ora fanno i cavalieri co' suoi servidori, che gli pongono in cocchio, ed in vece di quelli prendono il carico del cocchiere. Io sarò quella che, mostrando al mondo la grazia che mi viene segnata dalla vostra cortesia, riempirò d'allegrezza tutti i miei amici. Andate pure, ch'io attendendovi spenderò il tempo in contemplare i vostri meriti, accioché questo gusto non mi faccia sentire la noia dell'aspettare, che suol far parer l'ore più longhe del solito.
Io vado, e non rispondo più a' vostri amorosi detti, per non involare a me stesso quel tempo con parole ch'io devo distribuire per vostra consolazione. A Dio, mio bene.
A Dio, mia unica speme.
Io ho gettato quattro lagrimuccie di tenerezza, ho contato tre volte i soldi, e sono giusti, ho mangiato due bocconi saporiti, e ho bevuto una volta al fiasco, e così ho passato l'ozio. Veramente mi par d'esser perduto a star così solo, non posso stare senza compagnia, io ho gusto di chiachierare, il parlar solo è da pazzo. Io voglio andar da un certo sensale, che mi disse ieri che gl'erano arrivate certe schiave da vendere. Voglio veder se posso impiegare i miei danari in qualche cosa di bello, veramente le più belle sono più vendibili.
Il tempo è cattivo, Celia non si vuol imbarcare, io credo che quando gl'ho mostrato il bolletino della camera locante, che m'abbi inteso; gl'ho detto in isfugendo al fondaco, io penso che l'amor di Fulvio la farà scaltra. Orsù, mi rabufferò i capelli, mi slargherò la barba, mutarò linguagio, mi travestirò, e s'a caso gli nascerà dubio, dirò d'esser fratello di Scappino, e non se n'avederà, ché non m'ha praticato molto. Orsù, il bolettino sta bene.
Signore, m'avereste fatto morire il cuore ad imbarcarmi con quel mare così procelloso! Ohimè, come freme e strepita.
Hà hà hà, mi fate ridere! Sapete che vuol dir quel rumore?
Io no.
Quella è l'allegrezza che mostra il mare della vostra presenza, quella è una salva ch'egli faceva al vostro imbarco, ma voi non l'avete gradita.
Io non so di salva per me, io credo che sia una salva che dica salvate, e felice chi può salvarsi dal empito suo. Io pormi in quel mare così tempestoso? fra quei monti di quel'onde? Il Cielo me ne liberi!
Quei monti erano machine da tornei fatti per voi, e non avete posto cura come per riverenza si umiliavano a' vostri piedi, e quasi riverenti volevano bacciarvi il lembo delle veste?
No no, manco ossequii che mi farà, e manco salve! Io l'averò più caro.
Hem.
Andiamo dunque dal vostro mercante a riposarsi un poco.
Ho inteso, Scappino. Signor Capitano, io averei caro d'andar in ogn'altro luogo a riposarmi, ch'in quello di messer Mezzettino.
E perché?
Perché, vedendomi in quella casa, mi parrebbe d'esser tornata schiava e non mi potrei mai rallegrare.
Io non vi vorrei condur troppo discosto dal molo, per non vi condur così per istrada senza servitù. Se vi fosse qualche alloggiamento buono per questi contorni, io vi compiacerei volontieri.
Eccone costì uno, là vi soleva già star un forastiero molto onorato, per quello ch'io intendeva, non so se vi dimora più. Eh, ogni alloggiamento è buono per puoco tempo, né più né meno vostra signorìa non è conosciuto.
Io non vorrei degradare della mia condizione, né vorrei darmi a conoscere di vista a niun prencipe, per non aver da dimorar qua un mese in accettare e rendere le visite. Se si sapesse ch'io son in Napoli, io avrei più popolo intorno alla casa, che non ha il Vici Re, quando fa l'entrata.
E bene, in luogo picciolo, vostra signorìa sarà manco conosciuto.
Io pichierò dunque a questo. O là.
Chi è?
Son io, averesti alloggiamento per questa giovine e per me?
Allogiamento vi è, ma non per un par di vostra signorìa; ad un par suo vi vorebbe il Castello dell'Ovo o la Vicarìa, e a pena sarebbono stanze proporzionate, tuttavia se si compiace d'onorar questo vil tugurio, io gli lo offerisco.
Buono buono, questa tua umiltà mi farà accettar ogni picciol albergo. Pur che vi sia un camerino per questa giovine, io mi contento.
O povera signora, il Ciel vi dia pazienza.
Perché dite così?
Eh signore, io stimo che questa debb'esser qualche principessa che vostra signorìa ha fatta schiava.
Al corpo di quel occhio sgangarato di Polifemo, che costui mi conosce! O buon compagno, per chi m'hai tu pigliato? ove mi conosci tu?
Io non conosco vostra signorìa, ma l'aspetto suo mi dà da credere che sia persona di commando e al moto de gl'occhi, che quasi mi spaventano, lo stimo per l'estratto di formidabili.
Bisogna gonfiarla per prenderlo, costui! Manco male che non mi conosce.
Tu sei un grand'uomo, bisogna che tu abbi buona astrologia.
O spionerìa.
Che dici?
Un puoco di fisonomia, ma per prattica, non di scienza.
Molte volte la prattica val più della scienza. Orsù signora, entriamo qua.
Entriamo.
Manco male che non ti conosce.
Ma mi vado coprendo con la mano più che sia possibile, or tirando il mostaccio, e or fregandomi gli occhi.
Scappino non comparisce e io senza di lui son morto, non oso di parlar con alcuno, poich'il demonio per farmi disperare non vuole ch'io possa ragionare con alcuno, che non mi faccia danno. O là, ond'esse costui?
Il sito è commodo, ma è mal addobato. Mi dice che ha altre camere e che mi farà aver la chiave fra due ore. In nome del Cielo!
Servidor, signor Capitano.
O schiavo, padron mio, non è vostra signorìa il figliuolo del signor Pantalone?
Signor sì, per servirla.
Mi perdoni, non l'ho veduto se non quel puoco, e l'ho conosciuto all'abito.
E non è meraviglia in un forestiere. Ho caro che vostra signorìa si sia degnata di rimaner con noi, questa sera.
L'inquietezza del mare m'ha fatto rimanere e ritirar qua, a questo povero albergo, per questa notte. Di grazia, vostra signorìa faci scusa con il suo signor padre, se non ho accetat'il suo albergo.
Il nostro ancor questo, ma è un fondaco dove teniamo delle robbe che ingombrano la casa. Ma che vedo io, un bolletino di camera locante.
Non è camera locante questa?
Or quest'è l'imbroglio, debbo dire di sì o di no? Ohimè mi trema il cuore per tema di non guastar qualche cosa.
Vostra signorìa si consiglia a rispondermi, voi mi ponete in sospetto, perché in Napoli si fanno delle pazze burle, per quello ch'io ho inteso da molti.
Vostra signorìa non si turbi, perché sto in dubio che questo bollettino no'l abbi posto un mio servitore per qualche invenzione.
Che invenzione?
Eh, dirò a vostra signorìa: io son inamorato d'una schiava nomata Celia e non ho danari per riscuoterla, ed ho proibizione dal padre di non la guardare manco, e un mio fidelissimo servidore cerca ogni modo di farmela capitar nelle mani, e forse questa dev'essere qualch'invenzione per farmela avere. Caro patron mio, vostra signorìa mi favorisca di secondar la cosa, occorrendo, ch'io ve ne resterò con obligo.
Volontieri, anzi ch'io v'aiuterò occorrendo.
Buon buono, o siate benedetto.
Tic toc.
Chi è là?
Amici, io voglio entrar in casa.
Ohimè, Fulvio è qua, l'invenzione è rovinata, hà.
No no, Scappino, scuopreti pure, ché siamo d'accordo io e questo signore.
Siate benedetto, orsù vado.
Siate dunque accordati, o sia lodato il Cielo, sono pur fuori di fastidio!
Sì sì, il mio caro Scappino, questo Capitano mi vuole aiutare.
Signor Fulvio, vi ringrazio dell'aviso, mi raccomando.
Signor Fulvio, a Dio. A Dio, mio Fulvio.
Scappino?
Signor Fulvio?
Che cosa è questa?
Che cosa è questa? Non lo sapete voi, non dite che siete accordato con quel signore?
E come, Celia era colà dentro?
O quest'è un'altra, e ch'accordo è stato il vostro?
O misero me.
Che cosa avete? di che vi dolete?
Ahimè, che non sapendo che costui avesse Celia, io gl'ho raccontato l'amor ch'io porto a Celia, e gl'ho detto le tue trame e gl'ho chiesto aiuto ed egli me l'ha promesso.
Sì? O posso dunque levar il bolletino dalla porta e porlo sopra la fronte vostra, poiché il vostro capo potrà servire per camera locante, ch'il cervello ha sgombrato la stanza! E forsi ch'io non l'avevo condotto fino a casa? E quando più la credevo perduta, e forsi ch'io non avea pensato di trabalzarla subito, che quel Capitano voltava le spalle in luogo lontano, con pericolo della giustizia e dell'ira di quell'uomo furibondo? Orsù, voi non siete degno di questa giovane, la fortuna non ve la vuol concedere e io non mi voglio più romper il cervello, né tener voi in isperanza dell'aiuto mio. E per levar le cause, io mi voglio partir anche da voi.
Ah Scappino mio.
Che mio? A rivederci.
O questo no, io non mi spicherò mai da te.
Lasciatemi.
Questo no, mai.
Lasciatemi, dico, non avete vergogna?
Non ho né vergogna, né sorte, né cervello.
Dico che mi lasciate, ch'io voglio andar da certi miei amici.
Io voglio venir teco, e va' ove ti piace.
Io voglio andar a giuocare per farmi passar la colera.
Venirò anch'io, ch'io non ho men colera di te.
Voglio fugir via da questa città.
Ed io voglio far lo stesso.
Voglio andarmi a precipitare di disperazione.
Venirò ancor io a pianger l'amaro tuo caso.
E non a precipitarvi ancor voi?
Eh fratello, basta d'uno.
O come basta de uno, andatevi dunque voi solo!
O Fortuna, frena quell'ira ormai, che senza ritegno fai scorrere sopra di me, o mitiga il rigore de' suoi maligni influssi, che tanto mi tormentano, o cessa di scherzar meco, se pure sono scherzi, quelli che tanto m'affliggono! Qual mio demerto t'abbia irritata io non lo so, qual rigore mi sovrasta tu ben lo sai ed io lo provo; ma, se pure questi sono tuoi scherzi, ahi che toccano troppo al vivo! Ferma, ferma, ti prego, e mira a che termine son ridotto. Io sono in disgrazia del padre, di puoca stima al suocero, in derisione col Capitano, in conto di pazzo a Mezzettino, in punto di perder Celia, ed in somma sono la favola della città, e quello ch'è peggio, io sono in odio a Scappino, qual mi fugge ed ha raggione. Cessa, cessa, scapigliata dea, di tormentarmi, te ne priego! Ma chi priegh'io? Una sorda, una cieca, una più inesorabile della morte! Ma ecco Scappino. O se la mia ventura volesse ch'egli avesse digerito quella colera concetta contro di me, quanto mi stimarei felice, io sperarei ancor qualche soccorso.
Quel Capitanio va girando dal molo picciolo al grande e non sa ove dar di capo per alloggiar questa notte, e non vuol lasciar d'occhio quella schiava, io credo che l'ambizione d'aver questa bella schiava seco lo facci passeggiar volentieri per mendicar sberetate.
A Dio, il mio dolcissimo Scappino.
A Dio, il mio amarissimo signor Fulvio.
Tanto amaro, in vero, e tanto scuro, ch'io non ho più gusto di cosa alcuna al mondo e non posso veder più raggio di contentezza.
Ed io pure tant'amaro c'ho perduto il gusto di servirvi, e tanto scuro c'ho l'ingegno adombrato in modo, che non so più che mi fare per far bene.
Tu hai ragione, ma so ben anche che tu conosci che queste inavertenze mie non sono artificiose; ma che sono effetti di quelle seconde cause inclinatrici di così esorbitanti effetti, influssi prodotti da quelle motrici cagioni a noi nascoste perch'io viva sempre con qualche mortificazione. Ma delle mie disgrazie tu ne hai solo il disgusto e io infelice che ne ho il disgusto e 'l danno congionti d'un rossore di vergogna, con un battimento di cuore più di disgustar te, che di qual si voglia altra persona concernente a questo negozio. O Scappino, pietà, pietà ti prego, quel Capitano ancor non è partito, ancor vi è tempo di far qualche profitto! O se tu vinci questa mia costellazione, sarai chiamato un superatore de' maligni influssi, un dominatore de gl'effetti delle stelle, il schernitore del mio maligno ascendente, in somma il mio desiderato triangolo.
Piano con questi triangoli e questi ascendenti, ché se un ascendente mi fa discendere da un triangolo, io sono rovinato.
Eh tu non m'intendi.
Io v'intendo per discrezione, so che mi sollevate tanto al cielo, che mi fate venir le vertigini. Mi avete posto in capo tant'albagìa, a dirmi che s'io supero queste vostre disgrazie ch'io sarò chiamato la sponga che fuga i cattivi umori alle stelle, e l'acqua forte che rode i maligni influssi alle persone, che mi fate tornar la voglia di seguitar l'impresa per farmi cronicare per uno che contrasta con le stelle o che abbaia alla luna! Andate un poco in buon'ora, e lasciatemi far i miei castelli in aria a mio modo.
Io vado, o me felice.
Si tien di già felice ed io non ho ancora trovato il modo d'aiutarlo. Al corpo di me, che mi nasce un'invenzione, e questa potrìa riuscire; caso che no, galera aspettami. Ed ecco costui che pare ch'abbia poca voglia di far bene, lo voglio far scorrere la mia sorte.
Che diavolo di disgraziato è quel tuo padrone? Come puoi mai alzar fabrica alcuna, se quanto tu sai fare egli disfa? In vero che mi vien colera da tua parte, tu sei più disgraziato che i ragni delle case polite, ch'a pena tirano le fila delle loro reti, che la fantesca gli dà della scopa dentro. Io, ti dico la verità, non avrei tanta pazienza per certo.
Veramente è un gran sopportare! Ma alle volte si vede due che giuocano e uno s'affezionerà ad una parte, in modo che sente disgusto quando l'altro vince. O pensa, poi, quando v'è interesse! Questo giovine è allevato, si può dire, da me e mio padrone, mi vuol bene. E poi io nelle mie cose sono un poco perfidioso, e non vorrei lasciar quest'opera imperfetta, a tal ch'io ho gusto ne l'opera, e colera a non poterla mandar a fine, e se bene ora è quasi cura disperata, tuttavia io mi picco di furbo straordinario, e vorrei riuscirne con onore.
O bello, riuscir con onore! Come se le mariolarie fussero cose onorate.
E perché? Anche le stratagemme militari sono mariolarie, e pur sono onorate e beato colui che sa trapolare l'aversario. E chi può acquistar con stratagemma ha più lode che a sparger sangue.
Aiutiamolo dunque, e forniamola senza tante retoriche.
Orsù aiutiamolo. Vien qua tu, ti basterebbe l'animo? Dubito di no.
A far che? Cosa è, tant'importante che tu ti difide di me?
Cosa a te grandissima e dubito assai.
Che cosa sarà mai? Ho forsi d'andar a levar il tulpante al gran Turco?
E non è questo. È ch'io ho dubbio, perché vorrei che tu facessi una cosa contra al uso tuo.
O t'intendo, tu vorresti ch'io facessi qualch'opera buona.
Anzi no.
E tu ti difidi dunque, o balordo, o che non mi conosci bene, o che la cosa deve eccedere il mio potere.
Io te la dirò per levarti di sospetto. Vi è un mercante amico mio che ha certe medaglie d'oro e d'argento, io me le vorrei far prestare e porle in una borsa con un poco di moneta e poi vorrei che tu la ponessi nascostamente adosso di quel Capitanio che ha menato via la schiava. Quest'è la diffidenza mia, che tu sei uso a levar le borse e non a porle adosso alle persone. Ch'io poi, con qualche scusa mi trovarei subito con la Corte in quel luoco e vorrei che tu gridassi, fingendo d'esser stato assassinato da colui e dandogli i contrasegni delle medaglie, facessimo andar carcerato quel Capitanio tanto ch'io gli trafugassi la schiava. Che dici? ti basta l'animo?
Veramente, mi pare difficile il por borse adosso de gl'altri. Se fusse vuota, pur pur io son uso a gettarle o porle adosso a chi trovo commodo, ma con danari non ho mai provato. Ma se al menare prigione colui, mi conducessero me ancora, per sapere chi mi ha dato quelle medaglie?
Di' che sono mie e ch'io te le mandava ad impegnare, ma non ti meneranno carcerato tu, perché si prende il reo e non l'accusatore.
Hai bel dire tu, io ti dico che tresco mal volontieri con la giustizia, io vorrei più tosto sette misericordie ch'una mezza giustizia.
E da quant'in qua hai tema della giustizia? Se hai questo timore ti converrà mutar vita e sarebbe ben tempo. Orsù, questa non è cosa che possa portar molto pericolo, vien meco.
Non v'è niuno che m'abbia da far romper il collo, se non se' tu.
Ho caro che vostra signorìa abbia fatto questa resoluzione, perché fa cosa grata al suo signor padre e di gusto a me. Quanto poi alla parola data al signor Fulvio, la posso ritrattar quando voglio con mio onore.
Ho caro di compiacer mio padre e vostra signorìa e di non pregiudicar niuno, e se a vostra signorìa paresse bene ch'io toccassi la mano alla sposa adesso, io l'avrei a caro.
E io ho gusto della vostra sodisfazione. Vostra signorìa mi farà grazia di non lasciarsi vedere così subito da mia figliuola, perché la voglio esaminar un poco, e intender come ella condescende a questo parentado.
Volontieri, so ben io che non le può dar più grata nuova di questa.
O là, Lavinia.
Questa è la voce del signor padre.
Che mi commandate signor padre?
Figliuola, il signor Fulvio non può concluder le nozze così presto e io non vorrei star con questa aspettativa.Io sono quasi di parere, quando a te non fusse discaro, di trovar qualche altro partito, che te ne pare?
A me par bene, e, per dirvi la verità, io non ho molto gusto di questo matrimonio; tutta via voi siete padrone.
Se non fusse per alienarti da Napoli, quasi quasi che ti darei ad un forastiero, ma dubito che non lasciareste volontieri questa bella città e che non avreste gusto d'allontanarti da me.
Veramente mi sarebbe strano e l'uno e l'altro; se bene ch'il mutar paese è un goder di quelle delizie che ne concede il Cielo, c'ha fatto così bel mondo, e mi stupisco di tanti che potendo far di meno, come si ristringono in un picciol angolo, come se fussero sequestrati in quelle parti. Il lasciar il padre, poi, quest'è costume delle figliuole, che prendono marito, che o poco o assai si dilungano dalle case paterne, anzi che molti padri vorrebbono le figliuole lontane dalle case loro, per levarsi di sospetto ch'elle furtivamente non soccorressero i mali mariti.
Tu dici bene, a tal ch'io posso trovar altro marito, e occorrendo, anche un forestiero, non è vero?
Signor sì.
E se ti levassi da Napoli?
Che importa, tutt'il mondo è paese.
A dirti il vero, mi è venuto un partito d'un studente, che mi par assai buono.
Buono, ho caro d'esser in mano d'un letterato.
Quest'è un giovine acquilano.
Acquilano? E che, mi volete mandar a cogliere zafarano?
Ti voglio mandar ad udir testi, paragrafi, e digesti, e non coglier zafarano.
O mandarmi in quei paesi cotanto freddi, patirò troppo! E perché non mi date un beneventano, ché ve ne sono qua che mi pigliarebbono per moglie, ed è patria vicina a Napoli, aria buona; e forsi vostra signorìa potrebbe venir anche ella colà ad abitare, per star appresso al suo sangue.
Il Cielo me ne liberi d'andar a Benevento.
E perché?
Perché, com'uno vuole augurar male ad un mercante, gli dice: va', che possi andar a Benevento.
E a che proposito? Non è quella una patria nobile, abondante di viveri e amica de' forastieri? Io ne ho sempre udito dir bene e non so perché si proverbia a questo modo.
Ti dirò che non vi è città, di potentato diverso da questo di Napoli, più vicino a Benevento, e com'uno falisse, o è in contumacia della Corte, va collà e perciò si dice così.
Il Cielo vi liberi da tali accidenti, ma diceva io...
Taci taci, ch'io t'ho inteso senza che parli, tu vuoi dire che ti piace il signor Cinzio.
He.
Che dici? Tu non parli, tu ridi, ah fraschetta! Signor Cinzio?
Signore.
Ho parlato con mia figliuola, la quale mostra di gradir più il vostro parentado che quello del signor Fulvio.
Io gliene resto obligatissimo, e le farò quella buona compagnia che i suoi meriti richiedono.
Denudate dunque la mano, ch'io vi congiongo.
Olà, che cosa è questa?
Un matrimonio, il Cielo vi feliciti.
Rompo, spezzo e annichilo questo parentado.
E io cuso, ripezzo, e taccono il matrimonio.
O là, signor Beltrame, a che giuoco giuochiamo?
A Pichetto, che la bocca giuoca.
Se la bocca giuoca, questa giovane è di mio figliuolo, ché così voi gline avete dato parola.
È vero, ma quand'uno ha scartato, non può più ripigliar le carte e far giuoco con quelle. Vostro figliuolo m'ha detto che non la vuole, e con qualche mio rossore, ed io non sto seco, e se si fosse mutato d'umore, io non voglio far un matrimonio con un capriccioso e sprezzatore del mio parentado.
Signor Pantalone, io v'assicuro che vostro figliuolo non vuol quella giovane e di già ha cedute le sue pretensioni a me.
Vostra signorìa è parte, e non sono tenuto a crederli. Che mi facciano piacere, che andiamo di compagnia a trovar mio figliuolo, accioch'egli non trovi scuse, che l'avrebbe presa, se bene in quel ponto mostrò renitenza, e che se ne dolesse poi di me e del signor Beltrame doppo il fatto, ma così si chiariremo, e io avrò sodisfazione di rimproverar io lui e non egli me.
Per vostra sodisfazione, io son contento.
E io contentissimo.
E io disgustatissima.
Vostra signorìa non si pigli pensiero, ché so quello ch'io dico, il signor Fulvio mira altrove.
Che miri pur dov'egli vuole, pur che non mira me, e quando poi anche suo padre tanto lo persuadesse a condescender a questo parentado, saprò persuader anch'io il mio a non lo consentire.
Ritornaremo presto.
Non può esser sì presto, ch'a me non paia molto tardo.
Signora, quelli allogiamenti non sono da farne capitale, vi è troppo la gran confusione di gente e donnaccie di poca onestà. Io vi lodarei a dimorar, per una notte, in casa di quel vostro mercadante. Già esso non ha altra persona in casa, per quant'ho veduto, e voi mi dite che v'onorava e vi serviva con amore, dove volete star meglio? Ora non starete come schiava, ma come padrona, io comprerò da cena per tutti e manderò per uno de' miei creati alla barca, che venga a servirvi, e staremo allegri, ed in questo mentre venirà buon tempo, ch'io so ch'il tempo non se la vorrà poi tôr meco alla disperata.
Signore, starò dove gli è in piacere, e anche che mi paresse d'essere ritornata schiava, vedendo vostra signorìa mi parerà d'esser riscossa, e anderò col pensiero felicitandomi da me, con pormi a memoria il signor padre, i parenti, la patria.
Buono, buono, per certo.
Vedo Scappino con la Corte, ora è tempo. Ohimè meschino, o sconsolato me!
Eccolo, è quel meschino che piange collà, io non voglio lasciarmi vedere per non parere ch'io abbi fatto la spia.
Aiuto, aiuto, ohimè.
Che sì, che l'ombra mia avrà fatto dispiacere a costui, per non star in darno? Che hai, pover'uomo?
Che cosa è buon compagno, perché piangi e ti lamenti?
A signori, giustizia, giustizia.
Che cosa è?
Mi è stata rubbata una borsa rossa con tre medagliette antiche, effigiate d'imperadori dentro, una d'oro e due d'argento, una mezza patacca, un carlino da vint'uno e quattro tornesi.
Chi ti è stato appresso, lo sapresti, per sorte?
Signor sì, non m'è stato vicino niun'altro se non questo signore, qual mi ha dato due volte delli urtoni, e io, per tema e riverenza dell'aspetto suo, gli guardava la faccia e l'abito, e non gli ho guardato alle mani.
Che dici, manigoldo?
Dico che giurarei che vostra signorìa mi ha tolto la borsa.
O vigliacco! Signora, scostatevi un poco da costoro. E tu, furfante!
Piano signore, ché la giustizia vuol il suo loco.
Tenetelo, signore, ché non mi dia.
O Cielo, per non pagare quelli che l'hanno da sepelire, mi vuol spuorcare a dargli un pugno sopra il capo che l'uccida e sepelisca a un tratto! Ma non ti voglio far quest'onore, non voglio che si scriva ne' miei annali queste bagatele. Ma non ho io veduto costui un'altra volta?
So anch'io che mi avete veduto, quando voleva far pesar le medaglie da quel orefice.
Ah sciagurato!
Fermatevi, da parte del signor Regente della Vicarìa.
Mi fermo.
Cercalì adosso tu. Con licenza, signore, la giustizia commanda così. Se non sarà vero ch'abbiate questo furto, prenderemo carcerato costui.
Son contento, se ben ch'io non son uso ad obedire se non a generalissimi di terra e di mare, ma per non aver briga di mostrarvi tutti i miei privilegii e patenti, mi fermo e vi lascio far l'officio vostro, cercate pure.
Guarda nell'altra sacoccia.
Manco male che qua non vi si trovano prìncipi, né gran personaggi che mi vedono o conoscono, ché del resto io sarei svergognato.
Questa è una borsa rossa?
Che cosa ved'io, ohimè?
Queste sono le tre medaglie e quest'è la moneta, che costui ha detto.
O fortuna, quest'è un affronto, che mi fa fare il conte Palatino, perché gli ho fatto perder lo Stato! Ma me la pagherà.
Che cosa è questa? I birri prendono il Capitano? O là, che fate voi?
L'officio nostro. Signore, bisogna venir carcerato.
Menàtelo prigione, ch'io v'aspetto alle carceri.
Ho veduto Fulvio, non voglio esser veduto da lui, accioché, parlando con la Corte, non s'accorga dell'inganno e lo guasta.
Io prigione? io carcerato? Levatemi d'intorno, vil canaglia, se non ch'io vi fracasso tutti.
Fermatevi, vi prego. Che cosa è, signor Capitano?
Signore, costoro m'hanno trovato una borsa adosso, qual non è mia, e dicono ch'io l'ho rubbata. Per cortesia, vostra signorìa non mi lasci far affronto da costoro, ch'io sarei poi in obligo di truccidargli, e far porre Napoli sosopra.
Dove è la borsa?
Eccola.
A chi è stata rubbata?
Ad uno ch'è ito or ora alla Vicarìa.
Conoscete voi me?
Vostra signorìa è figliuolo di quel mercante veneziano che sta qua.
È vero, e io faccio sicurtà per questo signore, per quanto vagliono sette borse. Questo c'ha dato questa denonzia è qualche mariuolo che vuol travagliar questo cavagliere. Questo signor è un amico di mio padre venuto oggi di Sicilia, e ha portato una poliza di trecento ducati, e mio padre a lui gli ha sborsati. O vedete se questo ha bisogno di questa borsa!
Io non rubbarei, s'io non rubbassi qualche Stato, o, per capriccio, qualche naviglio, che sono furti illustri. Informatevi fuori di questa città chi son io, ché qua non sono conosciuto se non per fama, e poi parlatemi.
Io venirò domani alla Vicarìa all'ora di Corte, se bisogna. Togliete qua questi tre carlini e andate a bere per amor mio.
Ma se colui si duole della borsa?
Io gliela restituirò. Chi è costui, lo conoscete?
Mi pare un certo Spacca Strombolo.
È un mariolo al sicuro.
Orsù, vostra signorìa comparisca dunque domani alla Vicarìa.
Sì sì, figliuolo, a Dio.
Quest'altra ancora, ah traditore?
Ohimè, che cosa ho fatto io?
Non vedete ch'il Capitano ha la schiava seco? Io ho fatto che Spacca gli ponga la borsa adosso per farlo andar carcerato, accioch'io potessi menar via la schiava. Assassino di voi stesso, a questo modo, ah!
O Scappino, va' pur, che hai mille raggioni, io non son degno di questa giovane, né del tuo aiuto. Ferma, ché hai fatto troppo. A Dio, signor Capitano. A Dio, Scappino. Il mondo è finito per me.
Che cosa ha il signor Fulvio, che si duole? È forsi per l'affronto che m'hanno fatto quei forfanti cercandomi adosso? Non occorre, poi ch'io l'ho passato sotto silenzio, per non far una delle mie, e por sotto sopra questa città, e dar occasione d'esser conosciuto, atteso ch'io voglio star incognito.
Vostra signorìa fa bene a tener le azioni sue incognite, ma il signor Fulvio è arabbiato d'altro negozio. Il poverino, per far bene ad altri, ha fatto male a sé stesso.
E che male ha il signor Fulvio? Ohimè, signore, egli è il più garbato giovine del mondo!
Che non vi scappasse di dire il più sapiente o il più trincato, ché cadereste in stima di poch'ingegno ancor voi.
Perché?
Perché lo trovo tanto simpliciaccio ne gl'affari del mondo, che mi darebbe prima l'animo d'imparare di chitarra ad una scimia, che di far capire una lezione di mariolaria a lui.
Io son uso a tener schiave, non vi dubitate, e non guardate a questo abito fatto all'antica, ch'io lo porto per modo di provisione, e poi io ho ordine dalla mia borsa d'andarvi sino a suo aviso, ma ne ho tre o quattro nella mia mente, che non sono ingrati.
E, signore, non mirava l'abito, guardava al viso, per veder se mi può far scemar la reputazione e darmi tarra.
E che sì, che mi bisognerà prender un bel mostaccio a nolo, o mostrarle i testimonii, ch'io son galant'uomo!
O eccovi qua un'altra schiava, che è stata mia più di due mesi, ella v'informerà s'io son uomo da bene o no.
Ohimè che ved'io, mia sorella?
Laudomia?
Celia?
Signora Laudomia?
Consorte caro?
O anima mia, o mio recuperato tesoro.
O mia recuperata speranza, e che sento?
O signore, non mi stazonate la mia mercanzìa, e che cerimonie sono queste?
0 galant'uomo?
Per modo di dire.
Quest'è mia moglie in parola, e non sapendosi nuova, stimassimo ch'ella fosse stata eletta regina di Persia, o prima sultana. E come, privo di speranza di rivederla più, avendo suo padre nuova della signora Celia, me la diede in vece di quella per moglie, e così sono venuto a Napoli a riscuoterla, ma in vero quest'è la mia legitima moglie. Signora Celia, perdonatemi, io non posso mancar alla prima.
Signore, io ho triplicato gusto: d'aver trovato la sorella, quando manco sperava; di consolar vostra signorìa, e di non esser vostra consorte, avendo i miei pensieri rivolti in altr'oggetto. E s'io condescendeva al partirmi di qua, era solo per esser libera, e veder mio padre, e chiederli grazia d'aver un giovine di Napoli, e però pregai vostra signorìa a non mi sposare sino ch'io non fossi dal padre.
Ho caro che restiate consolata, e s'io posso adoperarmi in vostro servizio avanti di partire, vi supplico ad impiegarmi, ch'io vi servirò di cuore.
Signore, tra le magnanime imprese ch'avete fatto, se ne vorrete por una segnalata ne i vostri annali, che trapasserà le altre, ora si vi appresenta l'occasione.
E qual è quest'impresa che mi germoglia innavedutamente nelle mani?
Il signor Fulvio ama senza termine la signora Celia, e vostra signorìa non può prender due mogli. Io vorrei chieder grazia a vostra signorìa, per quanto amore portate a quest'altra giovane, e per quelle inaudite prove che si debbano raccontar di vostra signorìa per tutt'il mondo, ch'io non le dico perché non le so, fate ch'il signor Fulvio abbi questa giovane, ché vi sarà pagato il riscatto e lo tornerete da morte a vita.
O se vostra signorìa fa questa grazia a questo giovane, io mi voglio constituire tant'obligata alla sua generosità, ch'io non vorrò mai più obligarmi a niun'altra cosa, per non scemar questo, ch'ora le prometto di conservar con tutta la pienezza del mio potere.
In giorno di tante allegrezze mi vengono chieste grazie di sì poco momento? Ma che dico, questa non è grazia, è obligo mio, ch'io son tenuto a servire le belle dame, e tanto più questa, che è mia illustrissima parente.
E viva il signor Capitano!
E viva il signor Capitano, anche per mio conto, doppo però ch'io avrò avuto il mio danaro del riscatto e qualche manza.
Ringrazio vostra signorìa e messer Mezzettino, cagione ch'io veda mia sorella e ch'io abbia tanto contento.
Sia benedetto messer Mezzettino.
Però queste carezze non vanno già a conto della manza, no?
Messer no.
No no, il mio Mezzettino.
Ho quasi invidia di quelle carezze! O vedi fortuna, colui è applaudito, che ha operato a caso, e di me non si parla. Orsù, mi lauderò da mia posta. Viva Scappino! Sia benedetto Scappino!
Io voglio chiedere la benedizione di mio padre e poi andarmene tanto lontano, che niuno de' miei parenti sappia dove mi sia.
Signor Fulvio.
Signor Fulvio.
Ohimè, senz'altro ho fatto errore a comparir qua, avrò rovinato qualche cosa, anche non parlando. O stelle avverse, voglio partire.
Signor Fulvio, venite qua.
Ah no signora, ché pur troppo ho fatto errore sin adesso, me ne vado.
E perché fugge egli?
Per non mancare alle solite balordarie! Questo non sa far bene, manco quando il bene gli salta adosso per forza.
Che cosa ha quel giovine, che quasi profugo s'invola da gl'amici, e chiude l'orecchie alla sonora voce di questa bellissima dama?
L'esser avezzo a far male fa ch'il bene li disordina ed ha l'ingegno avviluppato ne i dubbii, in modo ch'ormai non sa discerner il bene dal male, e non sa ove girarsi per far cosa buona. Per questo giovine io ho posto l'onore, la libertà, il cervello, alla sbaraglia, io fui quello della camera locante, io vi fece pore quelle medaglie adosso, per levarvi questa schiava.
O gran rischio, ed io non t'ho conosciuto, ma è ch'io non pongo cura a cose basse.
In somma, ho fatto l'impossibile e l'incredibile per aiutarlo, ed ora, che la vostra incomparabile magnanimità gli fa così preggiato dono, fugge.
Buono, buono.
Per non mancare del suo solito mal fare, fugge accioché il signor Cinzio suo rivale s'intermetta in questo negozio,e facci sì che Pantalone non consenta a questa compra e intorbida le sue contentezze. Che se il signor Fulvio avesse la giovane in potere, il padre non gli lasciarebbe commetter mancamento, ove gli sarebbe moglie per forza, e il signor Beltrame rimarrebbe appagato da Pantalone, non essendo egli quello che manca di parola. E questo pazzo (mi sia perdonato il dirglielo) ora fugge e il Cielo sa che accidenti ponno succedere in questo mezzo! O fortuna, dammi pazienza e conserva il cervello a me, poiché l'hai levato a quell'altro.
Mi dispiace del poch'ingegno di questo giovine, ma se mi diviene cognato, io vorrò conversar sovente seco, per farlo valoroso e più avveduto.
Eh signore, se la sua disgrazia non è stanca, o che la natura non gli dia un altro cervello, né vostra signorìa, né tutt'il mondo, lo farà astuto. Quest'è come li scogli del mare, che stanno sempre nell'acqua e mai imparano a nuotare. Quello che non ha fatto meco, che sono (e sia detto senz'ambizione) la schiuma della mariolarìa, non lo farà manco con niun'altra persona.
Voi avete veduto come s'è turbato nel vedervi.
Io ho veduto che va come un pazzo, isfuggendo chi lo conosce e m'ha posto in sospetto ch'ei non abbi fatto qualche rumore. O quante persone! Servitore, signor Capitano.
Bacio la mano, signor Pantalone. Sapete dove si trova il signor Fulvio vostro figliuolo?
L'abbiamo incontrato or ora, io non so se mi debba dire colerico o intimorito.
Signor Pantalone, se voi non rimediate al male di vostro figliuolo, voi lo perderete, o per fuga o per scemamento di cervello o per disperazione.
Che cosa ha egli, ch'apponto va come pazzo per la città?
Io ve lo dirò. Egli si ritrova innamorato di questa signora, già schiava e ora cognata del signor Capitano, e abbiamo trovato mille invenzioni per aver danari da riscuotterla o modo di levarla a Mezzettino senza soldi.
Io vi ringrazio.
Intendendo però che vostra signorìa l'avesse poi pagata, e niuna cosa è riuscita. Ora il sionor Capitano ha riscossa la giovane con pensiero di pigliarla per moglie, poi ch'è arrivata un'altra sorella, già moglie in promissione dal sudetto signor Capitano; ond'egli, perciò, cede la prima a vostro figliuolo e si piglia quest'altra, di novo ritrovata e prima a lui destinata. Ora altro non resta se non che vostra signorìa dia il placet di questo parentado, se non, voi perderete Fulvio; o se l'avrete, l'avrete pazzo. Che il parentado sia lecito, ve ne farà fede il signor Capitano. E poi il signor Fulvio non ha gusto di pigliar la signora Lavinia, a tal che darete gusto a questa giovane, stabilirete il cervello a vostro figliuolo e farete ch'io m'acquieterò e potrei forsi doventar galant'uomo.
Non sarebbe poco.
Caro signore, non mi sdegnate per nuora, ch'io vi prometto d'esservi e serva e schiava, non che nuora.
Io vi ringrazio bella figliuola.
Il padre ha solo due figliuole, la dotte è competente, e sono due figliuole d'eredità. Vostra signorìa lo può fare, e tanto più per aver me per parente, ché l'ombra mia solo vale per mille dotte.
Come, signore, mi fate troppo onore! La giovane è di garbo, mi piace, e gli do l'assenso mio. In questo mentre il signor Beltrame potrà fare il suo parentado, ché poi faremo le nozze di compagnia e vostra signorìa starà ad onorar le nozze.
Volonteri. E io scriverò al signor Gusberto come è successo il caso e darò nova a tutti i potentati del mondo delle mie nozze.
Lavinia.
Signore.
Eccoti venuta quell'ora tanto da te desiderata, eccoti il tuo signore Cinzio. Levati il guanto, il Cielo vi prosperi e vi dia figliuoli maschi.
E a vostra signorìa longa e tranquilla vita.
Sia lodato il Cielo.
Eh fratello, il mio caso è troppo disperato, e se pur v'è raggio di speranza con la nube della mia inavvertenza lo coprirò. In somma, io son troppo sfortunato.
Lasciatevi regere per grazia, e non parlate senz'ordine di Scappino, e così non fallirete.
Ohimè, che sono qua tutti! Or mi convien o tacere o partire.
Passa qua tu.
Signor padre, con licenza di vostra signorìa, son aspettato da un mio amico.
Fermatevi, signor Fulvio.
S'io mi fermo, rovino qualche cosa a Scappino.
Servidor, padrona.
Fermatevi, in buon'ora.
Scappino, guarda ben quel che mi fai fare.
O così va detto, bisognava guardarvi prima e non ora.
Perché non è più a tempo? Ohimè, la cosa è disperata, io me lo merito!
Vuoi fermarti, bestia, sì o no?
Scappino?
Egli parla con voi! Guardate vostro padre, che avete? siete pazzo?
Ohimè Scappino, son confuso.
State in cervello.
Passa qua. È vero che tu sei innamorato di questa giovine?
Signor no.
Che?
Signor no, dico.
Ma a che proposito mi nieghi quello che tutti mi affermano?
Per mostrare il suo bell'ingegno! Perché dite di no?
Non m'hai tu detto ch'io stia in cervello?
E bene?
Sta' in cervello vuol dire guardate che non confessi.
O bell'intelletto, vuol dire che respondiate a proposito, ch'adesso è il tempo.
Che consegli sono questi? Vuoi tu ch'io ti dii questa giovane per moglie?
Scappino?
E che vi vuol il consenso di Scappino?
Il meschino teme di non errare. Di grazia, iscusatelo.
Dite di sì, in buon'ora!
Guarda bene che non mi facci fare qualche balordaria.
Sì, sì dico.
Signor sì.
Toccali la mano.
Ah ah?
Sì.
Ecco, io gliela tocco.
E non fate...
Ohimè, c'ho fatto errore! O meschino!
Che cosa hai, balordo?
Sì? Scappino mi dice non fate.
Se mi rompete...
L'invenzione è...
No, in buon'ora! Dico che mi rompete la parola a mezzo! Dissi non fate, e voleva seguir: tante bagatelle! Finitela, ma l'impazienza vostra e la tema vuole tribular anche nelle allegrezze.
Gli toccherò dunque la mano, n'è, signor padre?
Sì sì, se la vòi, però.
Signora, siete mia moglie.
E vostra signorìa mio marito, grazia del Cielo e l'aiuto del signor Capitano.
Ah ah! Abbiamo pur fatto tanto, che in ultimo l'abbiamo vinta.
Di grazia, ponetevi in donzina. Se macarone non vi cadeva in bocca, per voi vi sareste morto di fame! Signor Pantalone, se il padre è obligato per il figliuolo, vostra signorìa è obligato a farmi raccommandare il cervello, ché vostro figliuolo l'ha tolto da segno.
M'allegro, signor Fulvio, delle vostre contentezze. Son maritato anch'io: ecco la mia moglie.
Ringrazio vostra signorìa e ho gusto anch'io del loro contento, e vi giuro che sono quasi ebro di contentezza, e mi pare un sogno.
O sogno o favola, la cosa è conclusa. Si sodisfarà messer Mezzettino, e si daranno le nuove a parenti e a gli amici.
Vostra signorìa parla bene.
Presto, figliuoli, chi mi vuol far un servigio?
Io, signore, per scontar il disgusto che v'ho dato col volervi far ir carcerato.
Ah furfante, mi pareva bene di conoscerti per quello che voleva portar via ancora gli trecento ducati, ma non mi assicurava. Orsù, ti perdono.
Io lo faceva mutar spesso e di feraiolo e di capello, e però era difficile il conoscerlo, ma che tutte le cose giravano per far aver questa giovane al signor Fulvio, cose in vero degne di scusa e di compassione. Ma che commanda vostra signorìa?
Andate a comprarmi una risma di carta ch'io possa scrivere a tutt'il mondo, e dite a tutti i corrieri che niuno parta senza ch'io gli dia il mio dispaccio.
Avvisaremo i corrieri e avvisaremo ancora questi signori che non v'è altro che fare, se non andar a cena.
